<!DOCTYPE HTML>
<html xmlns:f="http://functions" lang="nl">
   <head>
      <meta http-equiv="Content-Type" content="text/html; charset=UTF-8">
      <title>Quaestio 63 - Summa Theologiae</title>
      <meta name="HandheldFriendly" content="true">
      <meta name="viewport" content="initial-scale=1.0, user-scalable=yes, width=device-width">
      <meta name="apple-mobile-web-app-title" content="Summa Theologiae">
      <meta property="og:title" content="Prima Pars Quaestio 63 - Summa Theologiae">
      <meta property="og:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta property="og:image" content="https://summa.gelovenleren.net/images/euclid/poster-closeup.jpg?v=1">
      <meta name="twitter:card" content="summary_large_image">
      <meta name="twitter:title" content="Summa Theologiae">
      <meta name="twitter:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta name="twitter:image" content="https://summa.gelovenleren.net/images/euclid/poster-closeup.jpg?v=1">
      <link rel="icon" type="image/png" href="favicon-32x32.png" sizes="32x32">
      <link rel="icon" type="image/png" href="favicon-16x16.png" sizes="16x16">
      <link href="https://use.typekit.net/voh3vfd.css" rel="stylesheet" type="text/css">
      <link href="styles/summa.css" rel="stylesheet" type="text/css">
      <link href="styles/shapes.css" rel="stylesheet" type="text/css"><script src="https://cdnjs.cloudflare.com/ajax/libs/jquery/3.3.1/jquery.min.js" type="text/javascript"></script><script type="text/javascript" src="scripts/summa.js"></script><script type="text/javascript" src="scripts/shapes.js"></script></head>
   <body>
      <header><a href="liber-1-quaestio-063.html#" id="nav-toggle"><i class="fal fa-bars"></i></a><a href="index.html" id="logo">Summa Theologiae</a><nav id="nav-primary">
            <ul>
               <li id="nav-home"><a href="index.html">Summa</a></li>
               <li><a href="liber-.html">Proœmium</a></li>
               <li><a href="liber-1-quaestio-001.html">Prima Pars</a></li>
               <li><a href="liber-2-quaestio-001.html">Prima Secundae</a></li>
               <li><a href="liber-3-quaestio-001.html">Secunda Secundae</a></li>
               <li><a href="liber-4-quaestio-001.html">Tertia Pars</a></li>
               <li><a href="about.html">Over deze website</a></li>
            </ul>
         </nav><a id="nav-secondary-toggle" href="liber-1-quaestio-063.html#"><span id="nav-secondary-toggle-label">Quaestio</span><i class="fal fa-angle-double-down"></i></a><a id="nav-ternary-toggle" href="book1.html#"><span id="nav-ternary-toggle-label">Articulus</span><i class="fal fa-angle-double-down"></i></a></header>
      <main id="main">
         <nav id="nav-secondary">
            <ul class="nav-secondary-list">
               <li><a href="liber-1-quaestio-001.html"><b>Quaestio 1<br>Over de gewijde leer : wat zij is en wat bij bevat </b></a></li>
               <li><a href="liber-1-quaestio-002.html"><b>Quaestio 2<br>Over God, of Hij bestaat </b></a></li>
               <li><a href="liber-1-quaestio-003.html"><b>Quaestio 3<br>Over Gods enkelvoudigheid </b></a></li>
               <li><a href="liber-1-quaestio-004.html"><b>Quaestio 4<br>Over Gods volmaaktheid </b></a></li>
               <li><a href="liber-1-quaestio-005.html"><b>Quaestio 5<br>Over het goede in het algemeen </b></a></li>
               <li><a href="liber-1-quaestio-006.html"><b>Quaestio 6<br>Over Gods goed-zijn </b></a></li>
               <li><a href="liber-1-quaestio-007.html"><b>Quaestio 7<br>Over de oneindigheid van God </b></a></li>
               <li><a href="liber-1-quaestio-008.html"><b>Quaestio 8<br>Over Gods tegenwoordigheid in de schepping </b></a></li>
               <li><a href="liber-1-quaestio-009.html"><b>Quaestio 9<br>Over de onveranderlijkheid van God </b></a></li>
               <li><a href="liber-1-quaestio-010.html"><b>Quaestio 10<br>Over de eeuwigheid van God </b></a></li>
               <li><a href="liber-1-quaestio-011.html"><b>Quaestio 11<br>Over de eenheid van God </b></a></li>
               <li><a href="liber-1-quaestio-012.html"><b>Quaestio 12<br>Hoe wij God kennen </b></a></li>
               <li><a href="liber-1-quaestio-013.html"><b>Quaestio 13<br>Over de goddelijke Namen </b></a></li>
               <li><a href="liber-1-quaestio-014.html"><b>Quaestio 14<br>Over de kennis van God </b></a></li>
               <li><a href="liber-1-quaestio-015.html"><b>Quaestio 15<br>Over de ideeën </b></a></li>
               <li><a href="liber-1-quaestio-016.html"><b>Quaestio 16<br>Over de waarheid </b></a></li>
               <li><a href="liber-1-quaestio-017.html"><b>Quaestio 17<br>Over de valsheid </b></a></li>
               <li><a href="liber-1-quaestio-018.html"><b>Quaestio 18<br>Over het leven van God </b></a></li>
               <li><a href="liber-1-quaestio-019.html"><b>Quaestio 19<br>Over de wil van God </b></a></li>
               <li><a href="liber-1-quaestio-020.html"><b>Quaestio 20<br>Over de liefde van God </b></a></li>
               <li><a href="liber-1-quaestio-021.html"><b>Quaestio 21<br>Over Gods rechtvaardigheid en barmhartigheid </b></a></li>
               <li><a href="liber-1-quaestio-022.html"><b>Quaestio 22<br>Over de Voorzienigheid van God </b></a></li>
               <li><a href="liber-1-quaestio-023.html"><b>Quaestio 23<br>Over de voorbestemming </b></a></li>
               <li><a href="liber-1-quaestio-024.html"><b>Quaestio 24<br>Over het Boek des Levens </b></a></li>
               <li><a href="liber-1-quaestio-025.html"><b>Quaestio 25<br>Over de macht van God </b></a></li>
               <li><a href="liber-1-quaestio-026.html"><b>Quaestio 26<br>Over het geluk van God </b></a></li>
               <li><a href="liber-1-quaestio-027.html"><b>Quaestio 27<br>Over de voortkomst van de goddelijke Personen </b></a></li>
               <li><a href="liber-1-quaestio-028.html"><b>Quaestio 28<br>Over de goddelijke betrekkingen </b></a></li>
               <li><a href="liber-1-quaestio-029.html"><b>Quaestio 29<br>Over de goddelijke Personen </b></a></li>
               <li><a href="liber-1-quaestio-030.html"><b>Quaestio 30<br>Over de veelheid van de Personen in God </b></a></li>
               <li><a href="liber-1-quaestio-031.html"><b>Quaestio 31<br>Over hetgeen behoort tot de eenheid en de veelheid in het goddelijke </b></a></li>
               <li><a href="liber-1-quaestio-032.html"><b>Quaestio 32<br>Over onze kennis van de goddelijke Personen </b></a></li>
               <li><a href="liber-1-quaestio-033.html"><b>Quaestio 33<br>Over den persoon van de Vader </b></a></li>
               <li><a href="liber-1-quaestio-034.html"><b>Quaestio 34<br>Over den Persoon van den Zoon </b></a></li>
               <li><a href="liber-1-quaestio-035.html"><b>Quaestio 35<br>Over de benaming « Beeld van de Vader » </b></a></li>
               <li><a href="liber-1-quaestio-036.html"><b>Quaestio 36<br>Over de Heilige Geest </b></a></li>
               <li><a href="liber-1-quaestio-037.html"><b>Quaestio 37<br>Over de benaming « Liefde » waarmede de Heilige Geest genoemd wordt </b></a></li>
               <li><a href="liber-1-quaestio-038.html"><b>Quaestio 38<br>Over de benaming « Gave » waarmede de Heilige Geest wordt aangeduid </b></a></li>
               <li><a href="liber-1-quaestio-039.html"><b>Quaestio 39<br>Over de Personen in verband met de Wezenheid </b></a></li>
               <li><a href="liber-1-quaestio-040.html"><b>Quaestio 40<br>Over de Personen in vergelijking met de betrekkingen of eigenschappen </b></a></li>
               <li><a href="liber-1-quaestio-041.html"><b>Quaestio 41<br>Over de Personen beschouwd in verband met de kenmerkende daden </b></a></li>
               <li><a href="liber-1-quaestio-042.html"><b>Quaestio 42<br>Over de gelijkheid en de gelijkenis der Goddelijke Personen onderling </b></a></li>
               <li><a href="liber-1-quaestio-043.html"><b>Quaestio 43<br>Over de zending van de goddelijke Personen </b></a></li>
               <li><a href="liber-1-quaestio-044.html">Quaestio 44<br></a></li>
               <li><a href="liber-1-quaestio-045.html">Quaestio 45<br></a></li>
               <li><a href="liber-1-quaestio-046.html">Quaestio 46<br></a></li>
               <li><a href="liber-1-quaestio-047.html">Quaestio 47<br></a></li>
               <li><a href="liber-1-quaestio-048.html">Quaestio 48<br></a></li>
               <li><a href="liber-1-quaestio-049.html">Quaestio 49<br></a></li>
               <li><a href="liber-1-quaestio-050.html">Quaestio 50<br></a></li>
               <li><a href="liber-1-quaestio-051.html">Quaestio 51<br></a></li>
               <li><a href="liber-1-quaestio-052.html">Quaestio 52<br></a></li>
               <li><a href="liber-1-quaestio-053.html">Quaestio 53<br></a></li>
               <li><a href="liber-1-quaestio-054.html">Quaestio 54<br></a></li>
               <li><a href="liber-1-quaestio-055.html">Quaestio 55<br></a></li>
               <li><a href="liber-1-quaestio-056.html">Quaestio 56<br></a></li>
               <li><a href="liber-1-quaestio-057.html">Quaestio 57<br></a></li>
               <li><a href="liber-1-quaestio-058.html">Quaestio 58<br></a></li>
               <li><a href="liber-1-quaestio-059.html">Quaestio 59<br></a></li>
               <li><a href="liber-1-quaestio-060.html">Quaestio 60<br></a></li>
               <li><a href="liber-1-quaestio-061.html">Quaestio 61<br></a></li>
               <li><a href="liber-1-quaestio-062.html">Quaestio 62<br></a></li>
               <li><a href="liber-1-quaestio-063.html">Quaestio 63<br></a></li>
               <li><a href="liber-1-quaestio-064.html">Quaestio 64<br></a></li>
               <li><a href="liber-1-quaestio-065.html">Quaestio 65<br></a></li>
               <li><a href="liber-1-quaestio-066.html">Quaestio 66<br></a></li>
               <li><a href="liber-1-quaestio-067.html">Quaestio 67<br></a></li>
               <li><a href="liber-1-quaestio-068.html">Quaestio 68<br></a></li>
               <li><a href="liber-1-quaestio-069.html">Quaestio 69<br></a></li>
               <li><a href="liber-1-quaestio-070.html">Quaestio 70<br></a></li>
               <li><a href="liber-1-quaestio-071.html">Quaestio 71<br></a></li>
               <li><a href="liber-1-quaestio-073.html">Quaestio 73<br></a></li>
               <li><a href="liber-1-quaestio-074.html">Quaestio 74<br></a></li>
               <li><a href="liber-1-quaestio-075.html">Quaestio 75<br></a></li>
               <li><a href="liber-1-quaestio-076.html">Quaestio 76<br></a></li>
               <li><a href="liber-1-quaestio-077.html">Quaestio 77<br></a></li>
               <li><a href="liber-1-quaestio-078.html">Quaestio 78<br></a></li>
               <li><a href="liber-1-quaestio-079.html">Quaestio 79<br></a></li>
               <li><a href="liber-1-quaestio-080.html">Quaestio 80<br></a></li>
               <li><a href="liber-1-quaestio-081.html">Quaestio 81<br></a></li>
               <li><a href="liber-1-quaestio-082.html">Quaestio 82<br></a></li>
               <li><a href="liber-1-quaestio-083.html">Quaestio 83<br></a></li>
               <li><a href="liber-1-quaestio-084.html">Quaestio 84<br></a></li>
               <li><a href="liber-1-quaestio-085.html">Quaestio 85<br></a></li>
               <li><a href="liber-1-quaestio-086.html">Quaestio 86<br></a></li>
               <li><a href="liber-1-quaestio-087.html">Quaestio 87<br></a></li>
               <li><a href="liber-1-quaestio-088.html">Quaestio 88<br></a></li>
               <li><a href="liber-1-quaestio-089.html">Quaestio 89<br></a></li>
               <li><a href="liber-1-quaestio-090.html">Quaestio 90<br></a></li>
               <li><a href="liber-1-quaestio-091.html">Quaestio 91<br></a></li>
               <li><a href="liber-1-quaestio-092.html">Quaestio 92<br></a></li>
               <li><a href="liber-1-quaestio-093.html">Quaestio 93<br></a></li>
               <li><a href="liber-1-quaestio-094.html">Quaestio 94<br></a></li>
               <li><a href="liber-1-quaestio-095.html">Quaestio 95<br></a></li>
               <li><a href="liber-1-quaestio-096.html">Quaestio 96<br></a></li>
               <li><a href="liber-1-quaestio-097.html">Quaestio 97<br></a></li>
               <li><a href="liber-1-quaestio-098.html">Quaestio 98<br></a></li>
               <li><a href="liber-1-quaestio-099.html">Quaestio 99<br></a></li>
               <li><a href="liber-1-quaestio-100.html">Quaestio 100<br></a></li>
               <li><a href="liber-1-quaestio-101.html">Quaestio 101<br></a></li>
               <li><a href="liber-1-quaestio-102.html">Quaestio 102<br></a></li>
               <li><a href="liber-1-quaestio-103.html">Quaestio 103<br>Het heelalbestuur in het algemeen </a></li>
               <li><a href="liber-1-quaestio-104.html">Quaestio 104<br>De gevolgen van het goddelijk wereldbestuur in het bijzonder </a></li>
               <li><a href="liber-1-quaestio-105.html">Quaestio 105<br>De verandering der schepselen door God </a></li>
               <li><a href="liber-1-quaestio-106.html">Quaestio 106<br>Hoe het ene schepsel het andere beïnvloedt </a></li>
               <li><a href="liber-1-quaestio-107.html">Quaestio 107<br>De gesprekken der engelen </a></li>
               <li><a href="liber-1-quaestio-108.html">Quaestio 108<br>De rangorde der engelen naar hiërarchieën en koren </a></li>
               <li><a href="liber-1-quaestio-109.html">Quaestio 109<br>De rangorde der slechte engelen </a></li>
               <li><a href="liber-1-quaestio-110.html">Quaestio 110<br>Het beheer der engelen van de stoffelijke schepping </a></li>
               <li><a href="liber-1-quaestio-111.html">Quaestio 111<br>De inwerking der engelen op de mensen </a></li>
               <li><a href="liber-1-quaestio-112.html">Quaestio 112<br>De zending der engelen </a></li>
               <li><a href="liber-1-quaestio-113.html">Quaestio 113<br>De engelenbewaarders </a></li>
               <li><a href="liber-1-quaestio-114.html">Quaestio 114<br>De aanvallen des duivels </a></li>
               <li><a href="liber-1-quaestio-115.html">Quaestio 115<br>De werking van het lichamelijk schepsel </a></li>
               <li><a href="liber-1-quaestio-116.html">Quaestio 116<br>Het noodlot </a></li>
               <li><a href="liber-1-quaestio-117.html">Quaestio 117<br>De werking des mensen </a></li>
               <li><a href="liber-1-quaestio-118.html">Quaestio 118<br>De oorsprong van de mens uit de mens wat de ziel aangaat </a></li>
               <li><a href="liber-1-quaestio-119.html">Quaestio 119<br>De lichamelijke voortplanting des mensen </a></li>
            </ul>
         </nav>
         <nav id="nav-ternary">
            <ul class="nav-ternary-grid">
               <li><a data-figure="figure-articulus" href="liber-1-quaestio-063.html#articulus">Prooemium</a></li>
               <li><a data-figure="figure-articulus1" href="liber-1-quaestio-063.html#articulus1">Articulus 1<br></a></li>
               <li><a data-figure="figure-articulus2" href="liber-1-quaestio-063.html#articulus2">Articulus 2<br></a></li>
               <li><a data-figure="figure-articulus3" href="liber-1-quaestio-063.html#articulus3">Articulus 3<br></a></li>
               <li><a data-figure="figure-articulus4" href="liber-1-quaestio-063.html#articulus4">Articulus 4<br></a></li>
               <li><a data-figure="figure-articulus5" href="liber-1-quaestio-063.html#articulus5">Articulus 5<br></a></li>
               <li><a data-figure="figure-articulus6" href="liber-1-quaestio-063.html#articulus6">Articulus 6<br></a></li>
               <li><a data-figure="figure-articulus7" href="liber-1-quaestio-063.html#articulus7">Articulus 7<br></a></li>
               <li><a data-figure="figure-articulus8" href="liber-1-quaestio-063.html#articulus8">Articulus 8<br></a></li>
               <li><a data-figure="figure-articulus9" href="liber-1-quaestio-063.html#articulus9">Articulus 9<br></a></li>
               <li></li>
            </ul>
         </nav>
         <section class="figure-context" id="articulus">
            <div class="section-content">
               <div class="section-copy">
                  <h1>Prima Pars. Quaestio 63.<br></h1>
                  <p class="message">Deze Quaestio is niet beschikbaar in Nederlandse vertaling</p>
                  <h2>Prooemium</h2>
                  <figure id="figure-articulus"><script type="text/javascript">document.write(newShape())</script></figure>
                  <p class="latin pr">Deinde considerandum est quomodo Angeli facti sunt mali. Et primo, quantum ad malum
                     culpae; secundo, quantum ad malum poenae. Circa primum quaeruntur novem. Primo, utrum
                     malum culpae in Angelo esse possit. Secundo, cuiusmodi peccata in eis esse possunt.
                     Tertio, quid appetendo Angelus peccavit. Quarto, supposito quod aliqui peccato propriae
                     voluntatis facti sunt mali, utrum aliqui naturaliter sint mali. Quinto, supposito
                     quod non, utrum aliquis eorum in primo instanti suae creationis potuerit esse malus
                     per actum propriae voluntatis. Sexto, supposito quod non, utrum aliqua mora fuerit
                     inter creationem et lapsum. Septimo, utrum supremus inter cadentes, fuerit simpliciter
                     inter omnes Angelos summus. Octavo, utrum peccatum primi Angeli fuerit aliis aliqua
                     causa peccandi. Nono, utrum tot ceciderint, quot remanserunt. (Ia q. 63 pr.)
                  </p>
                  <p class="nl pr">
                     
                     
                  </p>
               </div>
            </div>
         </section>
         <section class="figure-context" id="articulus1">
            <div class="section-content">
               <div class="section-copy">
                  <h2>Articulus 1.<br></h2>
                  <figure id="figure-articulus1"><script type="text/javascript">document.write(newShape())</script></figure>
                  <p class="latin arg">Ad primum sic proceditur. Videtur quod malum culpae in Angelis esse non possit. Quia
                     malum non potest esse nisi in his quae sunt in potentia, ut dicitur in IX Metaphys.,
                     subiectum enim privationis est ens in potentia. Sed Angeli, cum sint formae subsistentes,
                     non habent esse in potentia. Ergo in eis non potest esse malum. (Ia q. 63 a. 1 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Angeli sunt digniores quam corpora caelestia. Sed in corporibus caelestibus
                     non potest esse malum, ut philosophi dicunt. Ergo neque in Angelis. (Ia q. 63 a. 1 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, id quod est naturale, semper inest. Sed naturale est Angelis quod moveantur
                     motu dilectionis in Deum. Ergo hoc ab eis removeri non potest. Sed diligendo Deum
                     non peccant. Ergo Angeli peccare non possunt. (Ia q. 63 a. 1 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, appetitus non est nisi boni, vel apparentis boni. Sed in Angelis non potest
                     esse apparens bonum, quod non sit verum bonum, quia in eis vel omnino error esse non
                     potest, vel saltem non potest praecedere culpam. Ergo Angeli non possunt appetere
                     nisi id quod est vere bonum. Sed nullus, appetendo id quod est vere bonum, peccat.
                     Ergo Angelus appetendo non peccat. (Ia q. 63 a. 1 arg. 4)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur Iob IV, in Angelis suis reperit pravitatem. (Ia q. 63 a. 1 s. c.)</p>
                  <p class="nl sc">
                     
                     
                  </p>
                  <p class="latin co">Respondeo dicendum quod tam Angelus quam quaecumque creatura rationalis, si in sua
                     sola natura consideretur, potest peccare, et cuicumque creaturae hoc convenit ut peccare
                     non possit, hoc habet ex dono gratiae, non ex conditione naturae. Cuius ratio est,
                     quia peccare nihil est aliud quam declinare a rectitudine actus quam debet habere;
                     sive accipiatur peccatum in naturalibus, sive in artificialibus, sive in moralibus.
                     Solum autem illum actum a rectitudine declinare non contingit, cuius regula est ipsa
                     virtus agentis. Si enim manus artificis esset ipsa regula incisionis, nunquam posset
                     artifex nisi recte lignum incidere, sed si rectitudo incisionis sit ab alia regula,
                     contingit incisionem esse rectam et non rectam. Divina autem voluntas sola est regula
                     sui actus, quia non ad superiorem finem ordinatur. Omnis autem voluntas cuiuslibet
                     creaturae rectitudinem in suo actu non habet, nisi secundum quod regulatur a voluntate
                     divina, ad quam pertinet ultimus finis, sicut quaelibet voluntas inferioris debet
                     regulari secundum voluntatem superioris, ut voluntas militis secundum voluntatem ducis
                     exercitus. Sic igitur in sola voluntate divina peccatum esse non potest, in qualibet
                     autem voluntate creaturae potest esse peccatum, secundum conditionem suae naturae. (Ia q. 63 a. 1 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod in Angelis non est potentia ad esse naturale. Est tamen
                     in eis potentia secundum intellectivam partem, ad hoc quod convertantur in hoc vel
                     in illud. Et quantum ad hoc, potest in eis esse malum. (Ia q. 63 a. 1 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod corpora caelestia non habent operationem nisi naturalem.
                     Et ideo sicut in natura eorum non potest esse corruptionis malum, ita nec in actione
                     naturali eorum potest esse malum inordinationis. Sed supra actionem naturalem in Angelis
                     est actio liberi arbitrii, secundum quam contingit in eis esse malum. (Ia q. 63 a. 1 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod naturale est Angelo quod convertatur motu dilectionis in
                     Deum, secundum quod est principium naturalis esse. Sed quod convertatur in ipsum secundum
                     quod est obiectum beatitudinis supernaturalis, hoc est ex amore gratuito, a quo averti
                     potuit peccando. (Ia q. 63 a. 1 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod peccatum in actu liberi arbitrii contingit esse dupliciter.
                     Uno modo, ex hoc quod aliquod malum eligitur, sicut homo peccat eligendo adulterium,
                     quod secundum se est malum. Et tale peccatum semper procedit ex aliqua ignorantia
                     vel errore, alioquin id quod est malum, non eligeretur ut bonum. Errat quidem adulter
                     in particulari, eligens hanc delectationem inordinati actus quasi aliquod bonum ad
                     nunc agendum, propter inclinationem passionis aut habitus; etiam si in universali
                     non erret, sed veram de hoc sententiam teneat. Hoc autem modo in Angelo peccatum esse
                     non potuit, quia nec in Angelis sunt passiones, quibus ratio aut intellectus ligetur,
                     ut ex supra dictis patet; nec iterum primum peccatum habitus praecedere potuit ad
                     peccatum inclinans. Alio modo contingit peccare per liberum arbitrium, eligendo aliquid
                     quod secundum se est bonum, sed non cum ordine debitae mensurae aut regulae; ita quod
                     defectus inducens peccatum sit solum ex parte electionis, quae non habet debitum ordinem,
                     non ex parte rei electae; sicut si aliquis eligeret orare, non attendens ad ordinem
                     ab Ecclesia institutum. Et huiusmodi peccatum non praeexigit ignorantiam, sed absentiam
                     solum considerationis eorum quae considerari debent. Et hoc modo Angelus peccavit,
                     convertendo se per liberum arbitrium ad proprium bonum, absque ordine ad regulam divinae
                     voluntatis. (Ia q. 63 a. 1 ad 4)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus2">
            <div class="section-content">
               <div class="section-copy">
                  <h2>Articulus 2.<br></h2>
                  <figure id="figure-articulus2"><script type="text/javascript">document.write(newShape())</script></figure>
                  <p class="latin arg">Ad secundum sic proceditur. Videtur quod in Angelis non possit esse solum peccatum
                     superbiae et invidiae. In quemcumque enim cadit delectatio alicuius peccati, potest
                     cadere peccatum illud. Sed Daemones delectantur etiam in obscenitatibus carnalium
                     peccatorum, ut Augustinus dicit, II de Civ. Dei. Ergo in Daemonibus etiam peccata
                     carnalia possunt esse. (Ia q. 63 a. 2 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, sicut superbia et invidia sunt peccata spiritualia, ita acedia et avaritia
                     et ira. Sed spiritui conveniunt peccata spiritualia, sicut et carni peccata carnalia.
                     Ergo non solum superbia et invidia in Angelis esse possunt, sed etiam acedia et avaritia. (Ia q. 63 a. 2 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, secundum Gregorium, in moralibus, ex superbia nascuntur plura vitia, et
                     similiter ex invidia. Posita autem causa, ponitur effectus. Si ergo superbia et invidia
                     in Angelis esse possunt, pari ratione et alia vitia in eis esse possunt. (Ia q. 63 a. 2 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Augustinus dicit, XIV libro de Civ. Dei, quod Diabolus non est
                     fornicator aut ebriosus, neque aliquid huiusmodi, est tamen superbus et invidus. (Ia q. 63 a. 2 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod peccatum aliquod in aliquo esse potest dupliciter, uno modo,
                     secundum reatum; alio modo, secundum affectum. Secundum reatum quidem omnia peccata
                     in Daemonibus esse contingit, quia dum homines ad omnia peccata inducunt, omnium peccatorum
                     reatum incurrunt. Secundum affectum vero illa solum peccata in malis Angelis esse
                     possunt, ad quae contingit affici spiritualem naturam. Spiritualem autem naturam affici
                     non contingit ad bona quae sunt propria corpori, sed ad ea quae in rebus spiritualibus
                     inveniri possunt, nihil enim afficitur nisi ad id quod suae naturae potest esse quodam
                     modo conveniens. In spiritualibus autem bonis non potest esse peccatum dum aliquis
                     ad ea afficitur, nisi per hoc quod in tali affectu superioris regula non servatur.
                     Et hoc est peccatum superbiae, non subdi superiori in eo quo debet. Unde peccatum
                     primum Angeli non potest esse aliud quam superbia. Sed consequenter potuit in eis
                     esse etiam invidia. Eiusdem enim rationis est quod affectus tendat in aliquid appetendum,
                     et quod renitatur opposito. Invidus autem ex hoc de bono alterius dolet, inquantum
                     bonum alterius aestimat sui boni impedimentum. Non autem bonum alterius poterat aestimari
                     impedimentum boni affectati per Angelum malum, nisi inquantum affectavit excellentiam
                     singularem, quae quidem singularitas per alterius excellentiam cessat. Et ideo post
                     peccatum superbiae consecutum est in Angelo peccante malum invidiae, secundum quod
                     de bono hominis doluit; et etiam de excellentia divina, secundum quod eo Deus contra
                     voluntatem ipsius Diaboli utitur in gloriam divinam. (Ia q. 63 a. 2 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod Daemones non delectantur in obscenitatibus carnalium
                     peccatorum; quasi ipsi afficiantur ad delectationes carnales, sed hoc totum ex invidia
                     procedit, quod in peccatis hominum quibuscumque delectantur, inquantum sunt impedimenta
                     humani boni. (Ia q. 63 a. 2 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod avaritia, secundum quod est speciale peccatum, est immoderatus
                     appetitus rerum temporalium quae veniunt in usum vitae humanae, quaecumque pecunia
                     aestimari possunt, et ad ista non afficiuntur Daemones, sicut nec ad delectationes
                     carnales. Unde avaritia proprie sumpta in eis esse non potest. Sed si avaritia dicatur
                     omnis immoderata cupiditas habendi quodcumque bonum creatum, sic avaritia continetur
                     in superbia quae est in Daemonibus. Ira vero cum quadam passione est, sicut et concupiscentia.
                     Unde ipsa in Daemonibus esse non potest nisi metaphorice. Acedia vero est quaedam
                     tristitia, qua homo redditur tardus ad spirituales actus propter corporalem laborem;
                     qui Daemonibus non competit. Et sic patet quod sola superbia et invidia sunt pure
                     spiritualia peccata, quae Daemonibus competere possunt, ita tamen quod invidia non
                     sumatur pro passione, sed pro voluntate renitente bono alterius. (Ia q. 63 a. 2 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod sub invidia et superbia, prout in Daemonibus ponuntur, comprehenduntur
                     omnia peccata quae ab illis derivantur. (Ia q. 63 a. 2 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus3">
            <div class="section-content">
               <div class="section-copy">
                  <h2>Articulus 3.<br></h2>
                  <figure id="figure-articulus3"><script type="text/javascript">document.write(newShape())</script></figure>
                  <p class="latin arg">Ad tertium sic proceditur. Videtur quod Diabolus non appetierit esse ut Deus. Illud
                     enim quod non cadit in apprehensione, non cadit in appetitu, cum bonum apprehensum
                     moveat appetitum vel sensibilem vel rationalem, vel intellectualem (in solo enim huiusmodi
                     appetitu contingit esse peccatum). Sed creaturam aliquam esse aequalem Deo, non cadit
                     in apprehensione, implicat enim contradictionem, quia necesse est finitum esse infinitum,
                     si aequatur infinito. Ergo Angelus non potuit appetere esse ut Deus. (Ia q. 63 a. 3 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, illud quod est finis naturae, absque peccato appeti potest. Sed assimilari
                     Deo est finis in quem tendit naturaliter quaelibet creatura. Si ergo Angelus appetiit
                     esse ut Deus, non per aequalitatem, sed per similitudinem, videtur quod in hoc non
                     peccaverit. (Ia q. 63 a. 3 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Angelus in maiori plenitudine sapientiae conditus est quam homo. Sed nullus
                     homo, nisi omnino amens, eligit esse aequalis Angelo, nedum Deo, quia electio non
                     est nisi possibilium, de quibus est consilium. Ergo multo minus peccavit Angelus appetendo
                     esse ut Deus. (Ia q. 63 a. 3 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur Isaiae XIV, ex persona Diaboli, ascendam in caelum, et
                     ero similis altissimo. Et Augustinus dicit in libro de quaestionibus Vet. Test., quod
                     elatione inflatus, voluit dici Deus. (Ia q. 63 a. 3 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod Angelus, absque omni dubio, peccavit appetendo esse ut Deus.
                     Sed hoc potest intelligi dupliciter, uno modo, per aequiparantiam; alio modo, per
                     similitudinem. Primo quidem modo, non potuit appetere esse ut Deus, quia scivit hoc
                     esse impossibile, naturali cognitione; nec primum actum peccandi in ipso praecessit
                     vel habitus vel passio ligans cognoscitivam ipsius virtutem, ut in particulari deficiens
                     eligeret impossibile, sicut in nobis interdum accidit. Et tamen, dato quod esset possibile,
                     hoc esset contra naturale desiderium. Inest enim unicuique naturale desiderium ad
                     conservandum suum esse, quod non conservaretur, si transmutaretur in alteram naturam.
                     Unde nulla res quae est in inferiori gradu naturae, potest appetere superioris naturae
                     gradum, sicut asinus non appetit esse equus, quia si transferretur in gradum superioris
                     naturae, iam ipsum non esset. Sed in hoc imaginatio decipitur, quia enim homo appetit
                     esse in altiori gradu quantum ad aliqua accidentalia, quae possunt crescere absque
                     corruptione subiecti, aestimatur quod possit appetere altiorem gradum naturae, in
                     quem pervenire non posset nisi esse desineret. Manifestum est autem quod Deus excedit
                     Angelum, non secundum aliqua accidentalia, sed secundum gradum naturae, et etiam unus
                     Angelus alium. Unde impossibile est quod Angelus inferior appetat esse aequalis superiori;
                     nedum quod appetat esse aequalis Deo. Appetere autem esse ut Deus per similitudinem,
                     contingit dupliciter. Uno modo, quantum ad id in quo aliquid natum est Deo assimilari.
                     Et sic, si aliquis quantum ad hoc appetat esse Deo similis, non peccat, dummodo similitudinem
                     Dei debito ordine appetat adipisci, ut scilicet eam a Deo habeat. Peccaret vero si
                     quis etiam appeteret secundum iustitiam esse similis Deo, quasi propria virtute, et
                     non ex virtute Dei. Alio vero modo potest aliquis appetere similis esse Deo, quantum
                     ad hoc in quo non natus est assimilari; sicut si quis appeteret creare caelum et terram,
                     quod est proprium Dei; in quo appetitu esset peccatum. Et hoc modo Diabolus appetiit
                     esse ut Deus. Non ut ei assimilaretur quantum ad hoc quod est nulli subesse simpliciter,
                     quia sic etiam suum non esse appeteret, cum nulla creatura esse possit nisi per hoc
                     quod sub Deo esse participat. Sed in hoc appetiit esse similis Deo, quia appetiit
                     ut finem ultimum beatitudinis id ad quod virtute suae naturae poterat pervenire, avertens
                     suum appetitum a beatitudine supernaturali, quae est ex gratia Dei. Vel si appetiit
                     ut ultimum finem illam Dei similitudinem quae datur ex gratia, voluit hoc habere per
                     virtutem suae naturae, non ex divino auxilio secundum Dei dispositionem. Et hoc consonat
                     dictis Anselmi, qui dicit quod appetiit illud ad quod pervenisset si stetisset. Et
                     haec duo quodammodo in idem redeunt, quia secundum utrumque appetiit finalem beatitudinem
                     per suam virtutem habere, quod est proprium Dei. Quia vero quod est per se, est principium
                     et causa eius quod est per aliud, ex hoc etiam consecutum est quod appetiit aliquem
                     principatum super alia habere. In quo etiam perverse voluit Deo assimilari. (Ia q. 63 a. 3 co.)
                  </p>
                  <p class="nl co">
                     
                     
                  </p>
                  <p class="latin ad">Et per hoc patet responsio ad omnia obiecta. (Ia q. 63 a. 3 ad arg.)</p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus4">
            <div class="section-content">
               <div class="section-copy">
                  <h2>Articulus 4.<br></h2>
                  <figure id="figure-articulus4"><script type="text/javascript">document.write(newShape())</script></figure>
                  <p class="latin arg">Ad quartum sic proceditur. Videtur quod aliqui Daemones sint naturaliter mali. Dicit
                     enim Porphyrius, ut Augustinus introducit X de Civ. Dei, quod est quoddam genus Daemonum
                     natura fallax, simulans deos et animas defunctorum. Sed esse fallacem est esse malum.
                     Ergo aliqui Daemones sunt naturaliter mali. (Ia q. 63 a. 4 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, sicut Angeli sunt creati a Deo, ita et homines. Sed aliqui homines sunt
                     naturaliter mali, de quibus dicitur Sap. XII, erat eorum malitia naturalis. Ergo et
                     Angeli aliqui possunt esse naturaliter mali. (Ia q. 63 a. 4 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, aliqua animalia irrationalia habent quasdam naturales malitias, sicut vulpes
                     naturaliter est subdola, et lupus naturaliter est rapax, et tamen sunt creaturae Dei.
                     Ergo et Daemones, licet sint creaturae Dei, possunt esse naturaliter mali. (Ia q. 63 a. 4 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Dionysius dicit, IV cap. de Div. Nom., quod Daemones non sunt
                     natura mali. (Ia q. 63 a. 4 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod omne quod est, inquantum est et naturam habet aliquam, in
                     bonum aliquod naturaliter tendit, utpote ex principio bono existens, quia semper effectus
                     convertitur in suum principium. Contingit autem alicui bono particulari aliquod malum
                     esse adiunctum, sicut igni coniungitur hoc malum quod est esse consumptivum aliorum,
                     sed bono universali nullum malum potest esse adiunctum. Si ergo aliquid sit cuius
                     natura ordinetur in aliquod bonum particulare, potest naturaliter tendere in aliquod
                     malum, non inquantum malum, sed per accidens, inquantum est coniunctum cuidam bono.
                     Si vero aliquid sit cuius natura ordinetur in aliquod bonum secundum communem boni
                     rationem hoc secundum suam naturam non potest tendere in aliquod malum. Manifestum
                     est autem quod quaelibet natura intellectualis habet ordinem in bonum universale,
                     quod potest apprehendere, et quod est obiectum voluntatis. Unde cum Daemones sint
                     substantiae intellectuales, nullo modo possunt habere inclinationem naturalem in aliquod
                     quodcumque malum. Et ideo non possunt esse naturaliter mali. (Ia q. 63 a. 4 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod Augustinus ibidem reprehendit Porphyrium de hoc quod
                     dixit quod Daemones erant naturaliter fallaces, dicens eos non esse naturaliter fallaces,
                     sed propria voluntate. Porphyrius autem hac ratione posuit Daemones esse natura fallaces,
                     quia ponebat Daemones esse animalia habentia naturam sensitivam. Natura autem sensitiva
                     ordinatur ad aliquod bonum particulare, cui potest esse coniunctum malum. Et secundum
                     hoc, aliquam inclinationem naturalem habere possunt ad malum; per accidens tamen,
                     inquantum malum est coniunctum bono. (Ia q. 63 a. 4 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod malitia aliquorum hominum potest dici naturalis, vel propter
                     consuetudinem, quae est altera natura; vel propter naturalem inclinationem ex parte
                     naturae sensitivae, ad aliquam inordinatam passionem, sicut quidam dicuntur naturaliter
                     iracundi vel concupiscentes; non autem ex parte naturae intellectualis. (Ia q. 63 a. 4 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod animalia bruta secundum naturam sensitivam habent naturalem
                     inclinationem ad quaedam particularia bona, quibus coniuncta sunt aliqua mala; sicut
                     vulpes ad quaerendum victum sagaciter, cui adiungitur dolositas. Unde esse dolosum
                     non est malum vulpi, cum sit ei naturale; sicut nec esse furiosum est malum cani,
                     sicut Dionysius dicit, IV cap. de Div. Nom. (Ia q. 63 a. 4 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus5">
            <div class="section-content">
               <div class="section-copy">
                  <h2>Articulus 5.<br></h2>
                  <figure id="figure-articulus5"><script type="text/javascript">document.write(newShape())</script></figure>
                  <p class="latin arg">Ad quintum sic proceditur. Videtur quod Diabolus in primo instanti suae creationis
                     fuerit malus per culpam propriae voluntatis. Dicitur enim Ioan. VIII, de Diabolo,
                     ille homicida erat ab initio. (Ia q. 63 a. 5 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, secundum Augustinum, I super Gen. ad Litt., informitas creaturae non praecessit
                     formationem tempore, sed origine tantum. Per caelum autem quod legitur primo creatum,
                     ut ipse dicit in II libro, intelligitur natura angelica informis; per hoc autem quod
                     dicitur quod Deus dixit, fiat lux, et facta est lux, intelligitur formatio eius per
                     conversionem ad verbum; simul ergo natura Angeli creata est, et facta est lux. Sed
                     simul dum facta est lux, distincta est a tenebris, per quas intelliguntur Angeli peccantes.
                     Ergo in primo instanti suae creationis quidam Angeli fuerunt beati, et quidam peccaverunt. (Ia q. 63 a. 5 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, peccatum opponitur merito. Sed in primo instanti suae creationis aliqua
                     natura intellectualis potest mereri; sicut anima Christi, vel etiam ipsi boni Angeli.
                     Ergo et Daemones in primo instanti suae creationis potuerunt peccare. (Ia q. 63 a. 5 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, natura angelica virtuosior est quam natura corporea. Sed res corporalis
                     statim in primo instanti suae creationis incipit habere suam operationem; sicut ignis
                     in primo instanti quo generatus est, incipit moveri sursum. Ergo et Angelus in primo
                     instanti suae creationis potuit operari. Aut ergo habuit operationem rectam, aut non
                     rectam. Si rectam, cum gratiam habuerint, per eam meruerunt beatitudinem. In Angelis
                     autem statim ad meritum sequitur praemium, ut supra dictum est. Ergo fuissent statim
                     beati, et ita nunquam peccassent, quod est falsum. Relinquitur ergo quod in primo
                     instanti, non recte operando, peccaverunt. (Ia q. 63 a. 5 arg. 4)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur Gen. I, vidit Deus cuncta quae fecerat, et erant valde
                     bona. Inter ea autem erant etiam Daemones. Ergo et Daemones aliquando fuerunt boni. (Ia q. 63 a. 5 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod quidam posuerunt quod statim Daemones in primo instanti suae
                     creationis mali fuerunt, non quidem per naturam, sed per peccatum propriae voluntatis,
                     quia ex quo est factus Diabolus, iustitiam recusavit. Cui sententiae, ut Augustinus
                     dicit, XI de Civ. Dei, quisquis acquiescit, non cum illis haereticis sapit, idest
                     Manichaeis, qui dicunt quod Diabolus habet naturam mali. Sed quia haec opinio auctoritati
                     Scripturae contradicit (dicitur enim, sub figura principis Babylonis, de Diabolo,
                     Isaiae XIV, quomodo cecidisti, Lucifer, qui mane oriebaris? Et Ezech. XXVIII, in deliciis
                     Paradisi Dei fuisti dicitur ad Diabolum sub persona regis Tyri), ideo a magistris
                     haec opinio tanquam erronea rationabiliter reprobata est. Unde aliqui dixerunt quod
                     Angeli in primo instanti suae creationis peccare potuerunt, sed non peccaverunt. Sed
                     haec opinio etiam a quibusdam improbatur ea ratione quia, cum duae operationes se
                     consequuntur, impossibile videtur quod in eodem nunc utraque operatio terminetur.
                     Manifestum est autem quod peccatum Angeli fuit operatio creatione posterior. Terminus
                     autem creationis est ipsum esse Angeli; terminus vero operationis peccati est quod
                     sunt mali. Impossibile ergo videtur quod in primo instanti quo Angelus esse coepit,
                     fuerit malus. Sed haec ratio non videtur sufficiens. Habet enim solum locum in motibus
                     temporalibus, qui successive aguntur; sicut si motus localis sequitur ad alterationem,
                     non potest in eodem instanti terminari alteratio et localis motus. Sed si sunt mutationes
                     instantaneae, simul et in eodem instanti potest esse terminus primae et secundae mutationis;
                     sicut in eodem instanti in quo illuminatur luna a sole, illuminatur aer a luna. Manifestum
                     est autem quod creatio est instantanea; et similiter motus liberi arbitrii in Angelis;
                     non enim indigent collatione et discursu rationis, ut ex supra dictis patet. Unde
                     nihil prohibet simul et in eodem instanti esse terminum creationis, et terminum liberi
                     arbitrii. Et ideo aliter dicendum est, quod impossibile fuit Angelum in primo instanti
                     peccasse per inordinatum actum liberi arbitrii. Quamvis enim res aliqua in primo instanti
                     quo esse incipit, simul incipere possit operari; tamen illa operatio quae simul incipit
                     cum esse rei, est ei ab agente a quo habet esse; sicut moveri sursum inest igni a
                     generante. Unde si aliqua res habeat esse ab agente deficiente, quod possit esse causa
                     defectivae actionis, poterit in primo instanti in quo incipit esse, habere defectivam
                     operationem; sicut si tibia quae nascitur clauda ex debilitate seminis, statim incipiat
                     claudicare. Agens autem quod Angelos in esse produxit, scilicet Deus, non potest esse
                     causa peccati. Unde non potest dici quod Diabolus in primo instanti suae creationis
                     fuerit malus. (Ia q. 63 a. 5 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, sicut Augustinus dicit, XI de Civ. Dei, cum dicitur
                     quod Diabolus ab initio peccat non ab initio ex quo creatus est, peccare putandus
                     est, sed ab initio peccati; scilicet quia nunquam a peccato suo recessit. (Ia q. 63 a. 5 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod illa distinctio lucis et tenebrarum, secundum quod per tenebras
                     peccata Daemonum intelliguntur, accipienda est secundum Dei praescientiam. Unde Augustinus
                     dicit, XI de Civ. Dei, quod solus lucem ac tenebras discernere potuit, qui potuit
                     etiam, priusquam caderent, praescire casuros. (Ia q. 63 a. 5 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod quidquid est in merito, est a Deo, et ideo in primo instanti
                     suae creationis Angelus mereri potuit. Sed non est similis ratio de peccato, ut dictum
                     est. (Ia q. 63 a. 5 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod Deus non discrevit inter Angelos ante aversionem quorundam
                     et conversionem aliorum, ut Augustinus dicit, XI de Civ. Dei, et ideo omnes, in gratia
                     creati in primo instanti meruerunt. Sed quidam eorum statim impedimentum praestiterunt
                     suae beatitudinis, praecedens meritum mortificantes. Et ideo beatitudine quam meruerunt,
                     sunt privati. (Ia q. 63 a. 5 ad 4)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus6">
            <div class="section-content">
               <div class="section-copy">
                  <h2>Articulus 6.<br></h2>
                  <figure id="figure-articulus6"><script type="text/javascript">document.write(newShape())</script></figure>
                  <p class="latin arg">Ad sextum sic proceditur. Videtur quod aliqua mora fuerit inter creationem et lapsum
                     Angeli. Dicitur enim Ezech. XXVIII, ambulasti perfectus in viis tuis a die conceptionis
                     tuae, donec inventa est iniquitas in te. Sed ambulatio, cum sit motus continuus, requirit
                     aliquam moram. Ergo aliqua mora fuit inter creationem Diaboli et eius lapsum. (Ia q. 63 a. 6 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Origenes dicit quod serpens antiquus non statim supra pectus et ventrem
                     suum ambulavit; per quod intelligitur eius peccatum. Ergo Diabolus non statim post
                     primum instans suae creationis peccavit. (Ia q. 63 a. 6 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, posse peccare commune est homini et Angelo. Fuit autem aliqua mora inter
                     formationem hominis et eius peccatum. Ergo, pari ratione, fuit aliqua mora inter formationem
                     Diaboli et eius peccatum. (Ia q. 63 a. 6 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, aliud instans fuit in quo Diabolus peccavit, ab instanti in quo creatus
                     fuit. Sed inter quaelibet duo instantia cadit tempus medium. Ergo aliqua mora fuit
                     inter creationem eius et lapsum. (Ia q. 63 a. 6 arg. 4)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur Ioan. VIII, de Diabolo, quod in veritate non stetit. Et
                     sicut Augustinus dicit, XI de Civ. Dei, oportet ut hoc sic accipiamus, quod in veritate
                     fuerit, sed non permanserit. (Ia q. 63 a. 6 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod circa hoc est duplex opinio. Sed probabilior, et sanctorum
                     dictis magis consona est, quod statim post primum instans suae creationis Diabolus
                     peccaverit. Et hoc necesse est dicere, si ponatur quod in primo instanti suae creationis
                     in actum liberi arbitrii proruperit, et cum gratia fuerit creatus, ut supra diximus.
                     Cum enim Angeli per unum actum meritorium ad beatitudinem perveniant, ut supra dictum
                     est; si Diabolus in primo instanti, in gratia creatus, meruit, statim post primum
                     instans beatitudinem accepisset, nisi statim impedimentum praestitisset peccando.
                     Si vero ponatur quod Angelus in gratia creatus non fuerit; vel quod in primo instanti
                     actum liberi arbitrii non potuerit habere; nihil prohibet aliquam moram fuisse inter
                     creationem et lapsum. (Ia q. 63 a. 6 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod per motus corporales, qui per tempus mensurantur, quandoque
                     in sacra Scriptura intelliguntur metaphorice motus spirituales instantanei. Et sic
                     per ambulationem intelligitur motus liberi arbitrii tendentis in bonum. (Ia q. 63 a. 6 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod Origenes dicit quod serpens antiquus non a principio, nec
                     statim supra pectus ambulavit, propter primum instans, in quo malus non fuit. (Ia q. 63 a. 6 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod Angelus habet liberum arbitrium inflexibile post electionem,
                     et ideo nisi statim post primum instans, in quo naturalem motum habuit ad bonum, impedimentum
                     beatitudini praestitisset, fuisset firmatus in bono. Sed non est simile de homine.
                     Et ideo ratio non sequitur. (Ia q. 63 a. 6 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod inter quaelibet duo instantia esse tempus medium, habet veritatem
                     inquantum tempus est continuum, ut probatur in VI Physic. Sed in Angelis, qui non
                     sunt subiecti caelesti motui, qui primo per tempus continuum mensuratur, tempus accipitur
                     pro ipsa successione operationum intellectus, vel etiam affectus. Sic igitur instans
                     primum in Angelis intelligitur respondere operationi mentis angelicae, qua se in seipsam
                     convertit per vespertinam cognitionem, quia in primo die commemoratur vespere, sed
                     non mane. Et haec quidem operatio in omnibus bona fuit. Sed ab hac operatione quidam
                     per matutinam cognitionem ad laudem verbi sunt conversi, quidam vero, in seipsis remanentes,
                     facti sunt nox, per superbiam intumescentes, ut Augustinus dicit, IV super Gen. ad
                     Litt. Et sic prima operatio fuit omnibus communis; sed in secunda sunt discreti. Et
                     ideo in primo instanti omnes fuerunt boni; sed in secundo fuerunt boni a malis distincti. (Ia q. 63 a. 6 ad 4)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus7">
            <div class="section-content">
               <div class="section-copy">
                  <h2>Articulus 7.<br></h2>
                  <figure id="figure-articulus7"><script type="text/javascript">document.write(newShape())</script></figure>
                  <p class="latin arg">Ad septimum sic proceditur. Videtur quod ille Angelus qui fuit supremus inter peccantes,
                     non fuerit supremus inter omnes. Dicitur enim de eo Ezech. XXVIII, tu Cherub extentus
                     et protegens, posui te in monte sancto Dei. Sed ordo Cherubim est sub ordine Seraphim,
                     ut Dionysius dicit, VII cap. Ang. Hier. Ergo Angelus qui fuit supremus inter peccantes,
                     non fuit supremus inter omnes. (Ia q. 63 a. 7 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Deus fecit naturam intellectualem propter beatitudinem consequendam. Si
                     igitur Angelus qui fuit supremus inter omnes, peccavit, sequitur quod ordinatio divina
                     fuerit frustrata in nobilissima creatura. Quod est inconveniens. (Ia q. 63 a. 7 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quanto aliquid magis inclinatur in aliquid, tanto minus potest ab illo
                     deficere. Sed Angelus quanto est superior, tanto magis inclinatur in Deum. Ergo minus
                     potest a Deo peccando deficere. Et sic videtur quod Angelus qui peccavit, non fuerit
                     supremus inter omnes, sed de inferioribus. (Ia q. 63 a. 7 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicit Gregorius, in homilia de centum ovibus, quod primus Angelus
                     qui peccavit, dum cunctis agminibus Angelorum praelatus, eorum claritatem transcenderet,
                     ex eorum comparatione clarior fuit. (Ia q. 63 a. 7 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod in peccato est duo considerare, scilicet pronitatem ad peccandum;
                     et motivum ad peccandum. Si ergo consideremus in Angelis pronitatem ad peccandum,
                     minus videtur quod peccaverint superiores Angeli, quam inferiores. Et propter hoc
                     Damascenus dicit quod maior eorum qui peccaverunt, fuit terrestri ordini praelatus.
                     Et videtur haec opinio consonare positioni Platonicorum, quam Augustinus recitat in
                     Lib. de Civ. Dei VIII et X. Dicebant enim quod omnes dii erant boni, sed Daemonum
                     quidam boni, quidam mali; deos nominantes substantias intellectuales quae sunt a globo
                     lunari superius, Daemones vero substantias intellectuales quae sunt a globo lunari
                     inferius, superiores hominibus ordine naturae. Nec est abiicienda haec opinio tanquam
                     a fide aliena, quia tota creatura corporalis administratur a Deo per Angelos, ut Augustinus
                     dicit, III de Trin.; unde nihil prohibet dicere inferiores Angelos divinitus distributos
                     esse ad administrandum inferiora corpora, superiores vero ad administrandum corpora
                     superiora, supremos vero ad assistendum Deo. Et secundum hoc Damascenus dicit quod
                     illi qui ceciderunt, fuerunt de inferioribus, in quorum etiam ordine aliqui boni Angeli
                     permanserunt. Si vero consideretur motivum ad peccandum, maius invenitur in superioribus
                     quam in inferioribus. Fuit enim Daemonum peccatum superbia, ut supra dictum est; cuius
                     motivum est excellentia, quae fuit maior in superioribus. Et ideo Gregorius dicit
                     quod ille qui peccavit, fuit superior inter omnes. Et hoc videtur probabilius. Quia
                     peccatum Angeli non processit ex aliqua pronitate, sed ex solo libero arbitrio, unde
                     magis videtur consideranda esse ratio quae sumitur a motivo ad peccandum. Non est
                     tamen inde alii opinioni praeiudicandum, quia etiam in principe inferiorum Angelorum
                     potuit esse aliquod motivum ad peccandum. (Ia q. 63 a. 7 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod Cherubim interpretatur plenitudo scientiae; Seraphim
                     autem interpretatur ardentes sive incedentes. Et sic patet quod Cherubim denominatur
                     a scientia, quae potest esse cum mortali peccato; Seraphim vero denominatur ab ardore
                     caritatis, quae cum peccato mortali esse non potest. Et ideo primus Angelus peccans
                     non est denominatus Seraphim, sed Cherubim. (Ia q. 63 a. 7 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod divina intentio non frustratur nec in his qui peccant, nec
                     in his qui salvantur, utrorumque enim eventum Deus praecognoscit, et ex utroque habet
                     gloriam, dum hos ex sua bonitate salvat, illos ex sua iustitia punit. Ipsa vero creatura
                     intellectualis, dum peccat, a fine debito deficit. Nec hoc est inconveniens in quacumque
                     creatura sublimi, sic enim creatura intellectualis instituta est a Deo, ut in eius
                     arbitrio positum sit agere propter finem. (Ia q. 63 a. 7 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod quantacumque inclinatio ad bonum fuerit in supremo Angelo,
                     tamen ei necessitatem non inducebat. Unde potuit per liberum arbitrium eam non sequi. (Ia q. 63 a. 7 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus8">
            <div class="section-content">
               <div class="section-copy">
                  <h2>Articulus 8.<br></h2>
                  <figure id="figure-articulus8"><script type="text/javascript">document.write(newShape())</script></figure>
                  <p class="latin arg">Ad octavum sic proceditur. Videtur quod peccatum primi Angeli peccantis non fuit aliis
                     causa peccandi. Causa enim prior est causato. Sed omnes simul peccaverunt, ut Damascenus
                     dicit. Ergo peccatum unius non fuit aliis causa peccandi. (Ia q. 63 a. 8 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, primum peccatum Angeli non potest esse nisi superbia, ut supra dictum est.
                     Sed superbia excellentiam quaerit. Magis autem excellentiae repugnat quod aliquis
                     inferiori subdatur, quam superiori, et sic non videtur quod Daemones peccaverint per
                     hoc quod voluerunt subesse alicui superiorum Angelorum, potius quam Deo. Sic autem
                     peccatum unius Angeli fuisset aliis causa peccandi, si eos ad hoc induxisset ut sibi
                     subiicerentur. Non ergo videtur quod peccatum primi Angeli fuerit causa peccandi aliis. (Ia q. 63 a. 8 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, maius peccatum est velle subesse alteri contra Deum, quam contra Deum alteri
                     velle praeesse, quia minus habet de motivo ad peccandum. Si ergo peccatum primi Angeli
                     fuit aliis causa peccandi in hoc, quod eos ut sibi subiicerentur induxit, gravius
                     peccassent inferiores Angeli quam supremus, quod est contra hoc quod super illud Psalmi
                     CIII, draco iste quem formasti, dicit Glossa, qui ceteris in esse erat excellentior,
                     factus est in malitia maior. Non ergo peccatum primi Angeli fuit aliis causa peccandi. (Ia q. 63 a. 8 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur Apoc. XII, quod draco traxit secum tertiam partem stellarum. (Ia q. 63 a. 8 s. c.)</p>
                  <p class="nl sc">
                     
                     
                  </p>
                  <p class="latin co">Respondeo dicendum quod peccatum primi Angeli fuit aliis causa peccandi, non quidem
                     cogens, sed quadam quasi exhortatione inducens. Cuius signum ex hoc apparet, quod
                     omnes Daemones illi supremo subduntur; ut manifeste apparet per illud quod dicit dominus,
                     Matth. XXV, ite, maledicti, in ignem aeternum, qui paratus est Diabolo et Angelis
                     eius. Habet enim hoc ordo divinae iustitiae, ut cuius suggestioni aliquis consentit
                     in culpa, eius potestati subdatur in poena; secundum illud II Petr. II, a quo quis
                     superatus est, huic servus addictus est. (Ia q. 63 a. 8 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, licet simul Daemones peccaverint, tamen peccatum unius
                     potuit esse aliis causa peccandi. Angelus enim non indiget ad eligendum vel exhortandum
                     vel etiam consentiendum, temporis mora; sicut homo, qui deliberatione indiget ad eligendum
                     et ad consentiendum, et locutione vocali ad exhortandum, quorum utrumque tempore agitur.
                     Manifestum est autem quod etiam homo simul dum aliquid iam corde concepit, in eodem
                     instanti incipit loqui. Et in ultimo instanti locutionis, in quo aliquis sensum loquentis
                     capit, potest assentire ei quod dicitur, ut patet maxime in primis conceptionibus,
                     quas quisque probat auditas. Sublato ergo tempore locutionis et deliberationis quod
                     in nobis requiritur, in eodem instanti in quo primus Angelus suam affectionem intelligibili
                     locutione expressit, possibile fuit aliis in eam consentire. (Ia q. 63 a. 8 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod superbus, ceteris paribus, magis vult subesse superiori
                     quam inferiori. Sed si aliquam excellentiam consequatur sub inferiori, quam sub superiori
                     consequi non possit, magis eligit inferiori subesse quam superiori. Sic igitur non
                     fuit contra superbiam Daemonum quod subesse inferiori voluerunt, in eius principatum
                     consentientes; ad hoc eum principem et ducem habere volentes, ut virtute naturali
                     suam ultimam beatitudinem consequerentur; praesertim quia supremo Angelo naturae ordine
                     etiam tunc subiecti erant. (Ia q. 63 a. 8 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod, sicut supra dictum est, Angelus non habet aliquid retardans,
                     sed secundum suam totam virtutem movetur in illud ad quod movetur, sive in bonum sive
                     in malum. Quia igitur supremus Angelus maiorem habuit naturalem virtutem quam inferiores,
                     intensiori motu in peccatum prolapsus est. Et ideo factus est etiam in malitia maior. (Ia q. 63 a. 8 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus9">
            <div class="section-content">
               <div class="section-copy">
                  <h2>Articulus 9.<br></h2>
                  <figure id="figure-articulus9"><script type="text/javascript">document.write(newShape())</script></figure>
                  <p class="latin arg">Ad nonum sic proceditur. Videtur quod plures peccaverunt de Angelis, quam permanserunt.
                     Quia, ut dicit philosophus, malum est ut in pluribus, bonum ut in paucioribus. (Ia q. 63 a. 9 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, iustitia et peccatum eadem ratione inveniuntur in Angelis et hominibus.
                     Sed in hominibus plures inveniuntur mali quam boni; secundum illud Eccle. I, stultorum
                     infinitus est numerus. Ergo pari ratione in Angelis. (Ia q. 63 a. 9 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Angeli distinguuntur secundum personas, et secundum ordines. Si igitur
                     plures personae angelicae remanserunt, videtur etiam quod non de omnibus ordinibus
                     aliqui peccaverunt. (Ia q. 63 a. 9 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur IV Reg. VI, plures nobiscum sunt quam cum illis; quod
                     exponitur de bonis Angelis qui sunt nobiscum in auxilium, et de malis qui nobis adversantur. (Ia q. 63 a. 9 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod plures Angeli permanserunt quam peccaverunt. Quia peccatum
                     est contra naturalem inclinationem, ea vero quae contra naturam fiunt, ut in paucioribus
                     accidunt; natura enim consequitur suum effectum vel semper, vel ut in pluribus. (Ia q. 63 a. 9 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod philosophus loquitur quantum ad homines, in quibus malum
                     contingit ex hoc quod sequuntur bona sensibilia, quae sunt pluribus nota, deserto
                     bono rationis, quod paucioribus notum est. In Angelis autem non est nisi natura intellectualis.
                     Unde non est similis ratio. (Ia q. 63 a. 9 ad 1)
                  </p>
                  <p class="nl ad">
                     
                     
                  </p>
                  <p class="latin ad">Et per hoc patet responsio ad secundum. (Ia q. 63 a. 9 ad 2)</p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod secundum illos qui dicunt quod Diabolus maior fuit de inferiori
                     ordine Angelorum, qui praesunt terrestribus, manifestum est quod non de quolibet ordine
                     ceciderunt, sed de infimo tantum. Secundum vero illos qui ponunt maiorem Diabolum
                     de supremo fuisse ordine, probabile est quod de quolibet ordine aliqui ceciderunt;
                     sicut et in quemlibet ordinem homines assumuntur in supplementum ruinae angelicae.
                     In quo etiam magis comprobatur libertas liberi arbitrii, quae secundum quemlibet gradum
                     creaturae in malum flecti potest. In sacra Scriptura tamen nomina quorundam ordinum,
                     ut Seraphim et thronorum, Daemonibus non attribuuntur; quia haec nomina sumuntur ab
                     ardore caritatis et ab inhabitatione Dei, quae non possunt esse cum peccato mortali.
                     Attribuuntur autem eis nomina Cherubim, potestatum et principatuum, quia haec nomina
                     sumuntur a scientia et potentia, quae bonis malisque possunt esse communia. (Ia q. 63 a. 9 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
      </main>
      <footer>
         <p>Website design based on a project from <a href="https://www.c82.net/">Nicholas Rougeux</a> &nbsp; &nbsp; bluntly adapted by <a href="http://www.gelovenleren.net/">Geloven Leren</a></p> &nbsp; &nbsp; <span id="longs">ſ → s</span></footer>
   </body>
</html>