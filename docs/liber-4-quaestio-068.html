<!DOCTYPE HTML>
<html xmlns:f="http://functions" lang="nl">
   <head>
      <meta http-equiv="Content-Type" content="text/html; charset=UTF-8">
      <title>Quaestio 68 - Summa Theologiae</title>
      <meta name="HandheldFriendly" content="true">
      <meta name="viewport" content="initial-scale=1.0, user-scalable=yes, width=device-width">
      <meta name="apple-mobile-web-app-title" content="Summa Theologiae">
      <meta property="og:title" content="Tertia Pars Quaestio 68 - Summa Theologiae">
      <meta property="og:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta property="og:image" content="https://summa.gelovenleren.net/images/euclid/poster-closeup.jpg?v=1">
      <meta name="twitter:card" content="summary_large_image">
      <meta name="twitter:title" content="Summa Theologiae">
      <meta name="twitter:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta name="twitter:image" content="https://summa.gelovenleren.net/images/euclid/poster-closeup.jpg?v=1">
      <link rel="icon" type="image/png" href="favicon-32x32.png" sizes="32x32">
      <link rel="icon" type="image/png" href="favicon-16x16.png" sizes="16x16">
      <link href="https://use.typekit.net/voh3vfd.css" rel="stylesheet" type="text/css">
      <link href="styles/summa.css" rel="stylesheet" type="text/css">
      <link href="styles/shapes.css" rel="stylesheet" type="text/css"><script src="https://cdnjs.cloudflare.com/ajax/libs/jquery/3.3.1/jquery.min.js" type="text/javascript"></script><script type="text/javascript" src="scripts/summa.js"></script><script type="text/javascript" src="scripts/shapes.js"></script></head>
   <body>
      <header><a href="liber-4-quaestio-068.html#" id="nav-toggle"><i class="fal fa-bars"></i></a><a href="index.html" id="logo">Summa Theologiae</a><nav id="nav-primary">
            <ul>
               <li id="nav-home"><a href="index.html">Summa</a></li>
               <li><a href="liber-.html">Proœmium</a></li>
               <li><a href="liber-1-quaestio-001.html">Prima Pars</a></li>
               <li><a href="liber-2-quaestio-001.html">Prima Secundae</a></li>
               <li><a href="liber-3-quaestio-001.html">Secunda Secundae</a></li>
               <li><a href="liber-4-quaestio-001.html">Tertia Pars</a></li>
               <li><a href="about.html">Over deze website</a></li>
            </ul>
         </nav><a id="nav-secondary-toggle" href="liber-4-quaestio-068.html#"><span id="nav-secondary-toggle-label">Quaestio</span><i class="fal fa-angle-double-down"></i></a><a id="nav-ternary-toggle" href="book1.html#"><span id="nav-ternary-toggle-label">Articulus</span><i class="fal fa-angle-double-down"></i></a></header>
      <main id="main">
         <nav id="nav-secondary">
            <ul class="nav-secondary-list">
               <li><a href="liber-4-quaestio-001.html">Quaestio 1<br>Over de gepastheid der Menswording </a></li>
               <li><a href="liber-4-quaestio-002.html">Quaestio 2<br>Over de wijze van vereniging van het Vleesgeworden Woord, wat de vereniging zelf betreft
                     </a></li>
               <li><a href="liber-4-quaestio-003.html">Quaestio 3<br>Over de Vereniging, bezien van de kant van de Persoon, die aannam </a></li>
               <li><a href="liber-4-quaestio-004.html">Quaestio 4<br>Over de Vereniging, bezien van de kant van wat aangenomen werd </a></li>
               <li><a href="liber-4-quaestio-005.html">Quaestio 5<br>Over het aannemen der delen van de menselijke natuur </a></li>
               <li><a href="liber-4-quaestio-006.html">Quaestio 6<br>Over de volgorde bij het aannemen </a></li>
               <li><a href="liber-4-quaestio-007.html">Quaestio 7<br>Over de genade, die Christus als op zichzelf staand mens had </a></li>
               <li><a href="liber-4-quaestio-008.html">Quaestio 8<br>Over de genade, die Christus als Hoofd der Kerk bezit </a></li>
               <li><a href="liber-4-quaestio-009.html">Quaestio 9<br>Over Christus' wetenschap in het algemeen </a></li>
               <li><a href="liber-4-quaestio-010.html">Quaestio 10<br>Over de zalige wetenschap van Christus’ ziel </a></li>
               <li><a href="liber-4-quaestio-011.html">Quaestio 11<br>Over de Christus’ ziel ingegeven of ingestorte kennis </a></li>
               <li><a href="liber-4-quaestio-012.html">Quaestio 12<br>Over de door ondervinding verworven wetenschap van Christus’ ziel </a></li>
               <li><a href="liber-4-quaestio-013.html">Quaestio 13<br>Over de macht van Christus’ ziel </a></li>
               <li><a href="liber-4-quaestio-014.html">Quaestio 14<br>Over de lichaamsgebreken, die Christus in de menselijke natuur op zich heeft genomen
                     </a></li>
               <li><a href="liber-4-quaestio-015.html">Quaestio 15<br>Over de tot de ziel behorende gebreken, die Christus in de menselijke natuur op Zich
                     nam </a></li>
               <li><a href="liber-4-quaestio-016.html">Quaestio 16<br>Over wat Christus naar Zijn Bestaan en Worden toekomt </a></li>
               <li><a href="liber-4-quaestio-017.html">Quaestio 17<br>Over de éénheid van Christus wat het zijn betreft </a></li>
               <li><a href="liber-4-quaestio-018.html">Quaestio 18<br>Over Christus’ eenheid wat de wil betreft </a></li>
               <li><a href="liber-4-quaestio-019.html">Quaestio 19<br>Over de eenheid van handelen bij Christus </a></li>
               <li><a href="liber-4-quaestio-020.html">Quaestio 20<br>Over Christus’ onderworpenheid aan de Vader </a></li>
               <li><a href="liber-4-quaestio-021.html">Quaestio 21<br>Over het gebed van Christus </a></li>
               <li><a href="liber-4-quaestio-022.html">Quaestio 22<br>Over het Priesterschap van Christus </a></li>
               <li><a href="liber-4-quaestio-023.html">Quaestio 23<br>Of het Christus toekomt als kind aangenomen te worden </a></li>
               <li><a href="liber-4-quaestio-024.html">Quaestio 24<br>Over de voorbestemming van Christus </a></li>
               <li><a href="liber-4-quaestio-025.html">Quaestio 25<br>Over het aanbidden van Christus </a></li>
               <li><a href="liber-4-quaestio-026.html">Quaestio 26<br>Over het feit, dat Christus Middelaar tussen God en de mensen wordt genoemd </a></li>
               <li><a href="liber-4-quaestio-027.html">Quaestio 27<br>Over de heiliging der H. Maagd </a></li>
               <li><a href="liber-4-quaestio-028.html">Quaestio 28<br>Over de maagdelijkheid der Moeder Gods </a></li>
               <li><a href="liber-4-quaestio-029.html">Quaestio 29<br>Over de verloving der Moeder Gods </a></li>
               <li><a href="liber-4-quaestio-030.html">Quaestio 30<br>Over de boodschap des engels aan de H. Maagd </a></li>
               <li><a href="liber-4-quaestio-031.html">Quaestio 31<br>Over de stof, waaruit Christus’ Lichaam ontvangen werd </a></li>
               <li><a href="liber-4-quaestio-032.html">Quaestio 32<br>Over het actieve beginsel, dat Christus ontvangenis bewerkte </a></li>
               <li><a href="liber-4-quaestio-033.html">Quaestio 33<br>Over de wijze en volgorde van Christus’ ontvangenis </a></li>
               <li><a href="liber-4-quaestio-034.html">Quaestio 34<br>Over de volmaaktheid van het ontvangen kind </a></li>
               <li><a href="liber-4-quaestio-035.html">Quaestio 35<br>Over Christus’ geboorte </a></li>
               <li><a href="liber-4-quaestio-036.html">Quaestio 36<br>Over de bekendmaking van Christus’ geboorte </a></li>
               <li><a href="liber-4-quaestio-037.html">Quaestio 37<br>Over de besnijdenis van Christus en over de andere wettelijke voorschriften, die men
                     het kind Christus liet nakomen </a></li>
               <li><a href="liber-4-quaestio-038.html">Quaestio 38<br>Over het doopsel van Joannes </a></li>
               <li><a href="liber-4-quaestio-039.html">Quaestio 39<br>Over den doop van Christus </a></li>
               <li><a href="liber-4-quaestio-040.html">Quaestio 40<br>Over Christus’ levenswijze </a></li>
               <li><a href="liber-4-quaestio-041.html">Quaestio 41<br>Over de bekoring van Christus </a></li>
               <li><a href="liber-4-quaestio-042.html">Quaestio 42<br>Over Christus' leer </a></li>
               <li><a href="liber-4-quaestio-043.html">Quaestio 43<br>Over de wonderen die door Christus verricht zijn in het algemeen </a></li>
               <li><a href="liber-4-quaestio-044.html">Quaestio 44<br>Over de verschillende soorten van wonderen in het bijzonder </a></li>
               <li><a href="liber-4-quaestio-045.html">Quaestio 45<br>Over de gedaanteverandering van Christus </a></li>
               <li><a href="liber-4-quaestio-046.html">Quaestio 46<br>Over het lijden van Christus </a></li>
               <li><a href="liber-4-quaestio-047.html">Quaestio 47<br>Over de uitwerkende oorzaak van Christus’ lijden </a></li>
               <li><a href="liber-4-quaestio-048.html">Quaestio 48<br>Over de wijze van Christus’ lijden, wat zijn uitwerking betreft </a></li>
               <li><a href="liber-4-quaestio-049.html">Quaestio 49<br>Over de gevolgen van Christus’ lijden </a></li>
               <li><a href="liber-4-quaestio-050.html">Quaestio 50<br>Over de dood van Christus </a></li>
               <li><a href="liber-4-quaestio-051.html">Quaestio 51<br>Over Christus’ begrafenis </a></li>
               <li><a href="liber-4-quaestio-052.html">Quaestio 52<br>Over Christus’ nederdaling ter helle </a></li>
               <li><a href="liber-4-quaestio-053.html">Quaestio 53<br>Over Christus’ verrijzenis </a></li>
               <li><a href="liber-4-quaestio-054.html">Quaestio 54<br>Over de hoedanigheid van de verrijzende Christus </a></li>
               <li><a href="liber-4-quaestio-055.html">Quaestio 55<br>Over de bekendmaking der verrijzenis </a></li>
               <li><a href="liber-4-quaestio-056.html">Quaestio 56<br>Over de oorzakelijkheid van Christus’ Verrijzenis </a></li>
               <li><a href="liber-4-quaestio-057.html">Quaestio 57<br>Over de Hemelvaart van Christus </a></li>
               <li><a href="liber-4-quaestio-058.html">Quaestio 58<br>Over het zitten van Christus aan de rechterhand des Vaders </a></li>
               <li><a href="liber-4-quaestio-059.html">Quaestio 59<br>Over de oordeelsmacht van Christus </a></li>
               <li><a href="liber-4-quaestio-060.html"><b>Quaestio 60<br>Over de Sacramenten </b></a></li>
               <li><a href="liber-4-quaestio-061.html"><b>Quaestio 61<br>Over de noodzakelijkheid der Sacramenten </b></a></li>
               <li><a href="liber-4-quaestio-062.html"><b>Quaestio 62<br>Over het voornaamste uitwerksel der Sacramenten, nl. de genade </b></a></li>
               <li><a href="liber-4-quaestio-063.html"><b>Quaestio 63<br>Over het merkteken der Sacramenten dat ook een van hun uitwerkselen is </b></a></li>
               <li><a href="liber-4-quaestio-064.html"><b>Quaestio 64<br>Over de oorzaak der Sacramenten </b></a></li>
               <li><a href="liber-4-quaestio-065.html">Quaestio 65<br>Over het aantal Sacramenten </a></li>
               <li><a href="liber-4-quaestio-066.html">Quaestio 66<br>Over het Doopsel </a></li>
               <li><a href="liber-4-quaestio-067.html">Quaestio 67<br>Over de bedienaars door wie het doopsel wordt toegediend </a></li>
               <li><a href="liber-4-quaestio-068.html">Quaestio 68<br>Over degenen die het doopsel ontvangen </a></li>
               <li><a href="liber-4-quaestio-069.html">Quaestio 69<br>Over de uitwerkselen van het doopsel </a></li>
               <li><a href="liber-4-quaestio-070.html">Quaestio 70<br>De Besnijdenis die in het Oude Testament het doopsel voorafging </a></li>
               <li><a href="liber-4-quaestio-071.html">Quaestio 71<br>Over de voorbereidselen die tot het doopsel vereist worden </a></li>
               <li><a href="liber-4-quaestio-072.html">Quaestio 72<br>Over het Vormsel </a></li>
               <li><a href="liber-4-quaestio-073.html">Quaestio 73<br>Over het Sacrament der Eucharistie op zich genomen </a></li>
               <li><a href="liber-4-quaestio-074.html">Quaestio 74<br>Over de stof van dit Sacrament </a></li>
               <li><a href="liber-4-quaestio-075.html">Quaestio 75<br>Over de verandering van het brood en de wijn in het Lichaam en Bloed van Christus
                     </a></li>
               <li><a href="liber-4-quaestio-076.html">Quaestio 76<br>Over de wijze, waarop Christus in dit Sacrament tegenwoordig is </a></li>
               <li><a href="liber-4-quaestio-077.html">Quaestio 77<br>Over de bijkomstigheden die in dit Sacrament overblijven </a></li>
               <li><a href="liber-4-quaestio-078.html">Quaestio 78<br>Over de vorm van dit Sacrament </a></li>
               <li><a href="liber-4-quaestio-079.html">Quaestio 79<br>Over de uitwerkselen van het Sacrament der Eucharistie </a></li>
               <li><a href="liber-4-quaestio-080.html">Quaestio 80<br>Over het gebruik of de nuttiging van dit Sacrament in het algemeen </a></li>
               <li><a href="liber-4-quaestio-081.html">Quaestio 81<br>Over de wijze, waarop Christus dit Sacrament heeft gebruikt </a></li>
               <li><a href="liber-4-quaestio-082.html">Quaestio 82<br>Over de bedienaar van dit Sacrament </a></li>
               <li><a href="liber-4-quaestio-083.html"><b>Quaestio 83<br>Over de Ritus van dit Sacrament </b></a></li>
               <li><a href="liber-4-quaestio-084.html">Quaestio 84<br></a></li>
               <li><a href="liber-4-quaestio-085.html">Quaestio 85<br></a></li>
               <li><a href="liber-4-quaestio-086.html">Quaestio 86<br></a></li>
               <li><a href="liber-4-quaestio-087.html">Quaestio 87<br></a></li>
               <li><a href="liber-4-quaestio-088.html">Quaestio 88<br></a></li>
               <li><a href="liber-4-quaestio-089.html">Quaestio 89<br></a></li>
               <li><a href="liber-4-quaestio-090.html">Quaestio 90<br></a></li>
            </ul>
         </nav>
         <nav id="nav-ternary">
            <ul class="nav-ternary-grid">
               <li><a data-figure="figure-articulus" href="liber-4-quaestio-068.html#articulus">Prooemium</a></li>
               <li><a data-figure="figure-articulus1" href="liber-4-quaestio-068.html#articulus1">Articulus 1<br>Zijn alle mensen verplicht het doopsel te ontvangen? </a></li>
               <li><a data-figure="figure-articulus2" href="liber-4-quaestio-068.html#articulus2">Articulus 2<br>Kan iemand zonder doopsel zalig worden? </a></li>
               <li><a data-figure="figure-articulus3" href="liber-4-quaestio-068.html#articulus3">Articulus 3<br>Behoort het doopsel soms te worden uitgesteld? </a></li>
               <li><a data-figure="figure-articulus4" href="liber-4-quaestio-068.html#articulus4">Articulus 4<br>Behoren zondaars gedoopt te worden? </a></li>
               <li><a data-figure="figure-articulus5" href="liber-4-quaestio-068.html#articulus5">Articulus 5<br>Moet men aan de zondaars die het doopsel ontvingen werken van genoegdoening opleggen?
                     </a></li>
               <li><a data-figure="figure-articulus6" href="liber-4-quaestio-068.html#articulus6">Articulus 6<br>Zijn de zondaars verplicht wanneer ze willen het doopsel ontvangen hun zonden te belijden?
                     </a></li>
               <li><a data-figure="figure-articulus7" href="liber-4-quaestio-068.html#articulus7">Articulus 7<br>Moet de dopeling het opzet hebben het doopsel te ontvangen? </a></li>
               <li><a data-figure="figure-articulus8" href="liber-4-quaestio-068.html#articulus8">Articulus 8<br>Wordt tot de geldigheid van het doopsel vereist dat de dopeling zou geloven? </a></li>
               <li><a data-figure="figure-articulus9" href="liber-4-quaestio-068.html#articulus9">Articulus 9<br>Behoren kinderen gedoopt te worden? </a></li>
               <li><a data-figure="figure-articulus10" href="liber-4-quaestio-068.html#articulus10">Articulus 10<br>Behoren joodse kinderen en kinderen van andere ongelovigen tegen de wil van hun ouders
                     in gedoopt te worden? </a></li>
               <li><a data-figure="figure-articulus11" href="liber-4-quaestio-068.html#articulus11">Articulus 11<br>Behoren sommige kinderen niet wanneer ze nog in de baarmoeder zijn gedoopt te worden?
                     </a></li>
               <li><a data-figure="figure-articulus12" href="liber-4-quaestio-068.html#articulus12">Articulus 12<br>Dienen razende en krankzinnige mensen gedoopt te worden? </a></li>
               <li></li>
            </ul>
         </nav>
         <section class="figure-context" id="articulus">
            <div class="section-content">
               <div class="section-copy">
                  <h1>Tertia Pars. Quaestio 68.<br>Over degenen die het doopsel ontvangen .</h1>
                  <h2>Prooemium</h2>
                  <figure id="figure-articulus"><script type="text/javascript">document.write(newShape())</script></figure>
                  <p class="latin pr">Deinde considerandum est de suscipientibus Baptismum. Et circa hoc quaeruntur duodecim.
                     Primo, utrum omnes teneantur ad suscipiendum Baptismum. Secundo, utrum aliquis possit
                     salvari sine Baptismo. Tertio, utrum Baptismus sit differendus. Quarto, utrum peccatores
                     sint baptizandi. Quinto, utrum peccatoribus baptizatis sint imponenda opera satisfactoria.
                     Sexto, utrum requiratur confessio peccatorum. Septimo, utrum requiratur intentio ex
                     parte baptizati. Octavo, utrum requiratur fides. Nono, utrum pueri sint baptizandi.
                     Decimo, utrum pueri Iudaeorum sint baptizandi invitis parentibus. Undecimo, utrum
                     aliqui sint baptizandi in maternis uteris existentes. Duodecimo, utrum furiosi et
                     amentes sint baptizandi. (IIIa q. 68 pr.)</p>
                  <p class="nl pr">
                     
                     </p>
               </div>
            </div>
         </section>
         <section class="figure-context" id="articulus1">
            <div class="section-content">
               <div class="section-copy">
                  <h2>Articulus 1.<br>Zijn alle mensen verplicht het doopsel te ontvangen? </h2>
                  <figure id="figure-articulus1"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad primum sic proceditur. Videtur quod non teneantur omnes ad susceptionem Baptismi.
                     Per Christum enim non est hominibus arctata via salutis. Sed ante Christi adventum
                     poterant homines salvari sine Baptismo. Ergo etiam post Christi adventum. (IIIa q. 68 a. 1 arg. 1)</p>
                  <p class="nl arg">
                     
                     </p>
                  <p class="latin arg">Praeterea, Baptismus maxime videtur esse institutus in remedium peccati originalis.
                     Sed ille qui est baptizatus, cum non habeat originale peccatum, non videtur quod possit
                     transfundere in prolem. Ergo filii baptizatorum non videntur esse baptizandi. (IIIa q. 68 a. 1 arg. 2)</p>
                  <p class="nl arg">
                     
                     </p>
                  <p class="latin arg">Praeterea, Baptismus datur ad hoc quod aliquis per gratiam a peccato mundetur. Sed
                     hoc consequuntur illi qui sunt sanctificati in utero, sine Baptismo. Ergo non tenentur
                     ad suscipiendum Baptismum. (IIIa q. 68 a. 1 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod dicitur Ioan. III, nisi quis renatus fuerit ex aqua et spiritu
                     sancto, non potest introire in regnum Dei. Et in libro de ecclesiasticis dogmatibus
                     dicitur, baptizatis tantum iter salutis esse credimus. (IIIa q. 68 a. 1 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod ad illud homines tenentur sine quo salutem consequi non possunt.
                     Manifestum est autem quod nullus salutem potest consequi nisi per Christum, unde et
                     apostolus dicit, Rom. V, sicut per unius delictum in omnes homines in condemnationem,
                     sic et per unius iustitiam in omnes homines in iustificationem vitae. Ad hoc autem
                     datur Baptismus ut aliquis, per ipsum regeneratus, incorporetur Christo, factus membrum
                     ipsius, unde dicitur Gal. III, quicumque in Christo baptizati estis, Christum induistis.
                     Unde manifestum est quod omnes ad Baptismum tenentur; et sine eo non potest esse salus
                     hominibus. (IIIa q. 68 a. 1 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod nunquam homines potuerunt salvari, etiam ante Christi
                     adventum, nisi fierent membra Christi, quia, ut dicitur Act. IV, non est aliud nomen
                     datum hominibus in quo oporteat nos salvos fieri. Sed ante adventum Christi, homines
                     Christo incorporabantur per fidem futuri adventus, cuius fidei signaculum erat circumcisio,
                     ut apostolus dicit, Rom. IV. Ante vero quam circumcisio institueretur, sola fide,
                     ut Gregorius dicit, cum sacrificiorum oblatione, quibus suam fidem antiqui patres
                     profitebantur, homines Christo incorporabantur. Post adventum etiam Christi, homines
                     per fidem Christo incorporantur, secundum illud Ephes. III habitare Christum per fidem
                     in cordibus vestris. Sed alio signo manifestatur fides rei iam praesentis quam demonstrabatur
                     quando erat futura, sicut aliis verbis significatur praesens, praeteritum et futurum.
                     Et ideo, licet ipsum sacramentum Baptismi non semper fuerit necessarium ad salutem,
                     fides tamen, cuius Baptismus sacramentum est, semper necessaria fuit. (IIIa q. 68 a. 1 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod, sicut in secunda parte dictum est, illi qui baptizantur,
                     renovantur per Baptismum secundum spiritum, corpus tamen remanet subiectum vetustati
                     peccati, secundum illud Rom. VIII, corpus quidem mortuum est propter peccatum, spiritus
                     vero vivit propter iustificationem. Unde Augustinus probat, in libro contra Iulianum,
                     quod non baptizatur in homine quidquid in eo est. Manifestum est autem quod homo non
                     generat generatione carnali secundum spiritum, sed secundum carnem. Et ideo filii
                     baptizatorum cum peccato originali nascuntur. Unde indigent baptizari. (IIIa q. 68 a. 1 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod illi qui sunt sanctificati in utero, consequuntur quidem
                     gratiam emundantem a peccato originali, non tamen ex hoc ipso consequuntur characterem,
                     quo Christo configurentur. Et propter hoc, si aliqui nunc sanctificarentur in utero,
                     necesse esset eos baptizari, ut per susceptionem characteris aliis membris Christi
                     conformarentur. (IIIa q. 68 a. 1 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus2">
            <div class="section-content">
               <div class="section-copy">
                  <h2>Articulus 2.<br>Kan iemand zonder doopsel zalig worden? </h2>
                  <figure id="figure-articulus2"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad secundum sic proceditur. Videtur quod sine Baptismo nullus possit salvari. Dicit
                     enim dominus, Ioan. III, nisi quis renatus fuerit ex aqua et spiritu sancto, non potest
                     introire in regnum Dei. Sed illi soli salvantur qui regnum Dei intrant. Ergo nullus
                     potest salvari sine Baptismo, quo aliquis regeneratur ex aqua et spiritu sancto. (IIIa q. 68 a. 2 arg. 1)</p>
                  <p class="nl arg">
                     
                     </p>
                  <p class="latin arg">Praeterea, in libro de ecclesiasticis dogmatibus dicitur, nullum catechumenum, quamvis
                     in bonis operibus defunctum, aeternam vitam habere credimus, excepto martyrio, ubi
                     tota sacramenta Baptismi complentur. Sed si aliquis sine Baptismo possit salvari,
                     maxime hoc haberet locum in catechumenis bona opera habentibus, qui videntur habere
                     fidem per dilectionem operantem. Videtur ergo quod sine Baptismo nullus possit salvari. (IIIa q. 68 a. 2 arg. 2)</p>
                  <p class="nl arg">
                     
                     </p>
                  <p class="latin arg">Praeterea, sicut supra dictum est, Baptismi sacramentum est de necessitate salutis.
                     Necessarium autem est sine quo non potest aliquid esse, ut dicitur in V Metaphys.
                     Ergo videtur quod sine Baptismo nullus possit consequi salutem. (IIIa q. 68 a. 2 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod Augustinus dicit, super Levit., invisibilem sanctificationem quibusdam
                     affuisse et profuisse sine visibilibus sacramentis, visibilem vero sanctificationem,
                     quae fit sacramento visibili, sine invisibili posse adesse, sed non prodesse. Cum
                     ergo sacramentum Baptismi ad visibilem sanctificationem pertineat, videtur quod sine
                     sacramento Baptismi aliquis possit salutem consequi per invisibilem sanctificationem. (IIIa q. 68 a. 2 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod sacramentum Baptismi dupliciter potest alicui deesse. Uno
                     modo, et re et voto, quod contingit in illis qui nec baptizantur nec baptizari volunt.
                     Quod manifeste ad contemptum sacramenti pertinet, quantum ad illos qui habent usum
                     liberi arbitrii. Et ideo hi quibus hoc modo deest Baptismus, salutem consequi non
                     possunt, quia nec sacramentaliter nec mentaliter Christo incorporantur, per quem solum
                     est salus. Alio modo potest sacramentum Baptismi alicui deesse re, sed non voto, sicut
                     cum aliquis baptizari desiderat, sed aliquo casu praevenitur morte antequam Baptismum
                     suscipiat. Talis autem sine Baptismo actuali salutem consequi potest, propter desiderium
                     Baptismi, quod procedit ex fide per dilectionem operante, per quam Deus interius hominem
                     sanctificat, cuius potentia sacramentis visibilibus non alligatur. Unde Ambrosius
                     dicit de Valentiniano, qui catechumenus mortuus fuit, quem regeneraturus eram, amisi,
                     veruntamen ille gratiam quam poposcit, non amisit. (IIIa q. 68 a. 2 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod, sicut dicitur I Reg. XVI, homines vident ea quae parent,
                     dominus autem intuetur cor. Ille autem qui desiderat per Baptismum regenerari ex aqua
                     et spiritu sancto, corde quidem regeneratus est, licet non corpore, sicut et apostolus
                     dicit, Rom. II, quod circumcisio cordis est in spiritu, non in littera; cuius laus
                     non ex hominibus, sed ex Deo est. (IIIa q. 68 a. 2 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod nullus pervenit ad vitam aeternam nisi absolutus ab omni
                     culpa et reatu poenae. Quae quidem universalis absolutio fit in perceptione Baptismi,
                     et in martyrio, propter quod dicitur quod in martyrio omnia sacramenta Baptismi complentur,
                     scilicet quantum ad plenam liberationem a culpa et poena. Si quis ergo catechumenus
                     sit habens desiderium Baptismi (quia aliter in bonis operibus non moreretur, quae
                     non possunt esse sine fide per dilectionem operante), talis decedens non statim pervenit
                     ad vitam aeternam, sed patietur poenam pro peccatis praeteritis, ipse tamen salvus
                     erit sic quasi per ignem, ut dicitur I Cor. III. (IIIa q. 68 a. 2 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod pro tanto dicitur sacramentum Baptismi esse de necessitate
                     salutis, quia non potest esse hominis salus nisi saltem in voluntate habeatur, quae
                     apud Deum reputatur pro facto. (IIIa q. 68 a. 2 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus3">
            <div class="section-content">
               <div class="section-copy">
                  <h2>Articulus 3.<br>Behoort het doopsel soms te worden uitgesteld? </h2>
                  <figure id="figure-articulus3"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad tertium sic proceditur. Videtur quod Baptismus sit differendus. Dicit enim Leo
                     Papa, duo tempora, idest Pascha et Pentecoste, ad baptizandum a Romano pontifice legitima
                     praefixa sunt. Unde dilectionem vestram monemus ut nullos alios dies huic observationi
                     misceatis. Videtur ergo quod oporteat non statim aliquos baptizari, sed usque ad praedicta
                     tempora Baptismum differri. (IIIa q. 68 a. 3 arg. 1)</p>
                  <p class="nl arg">
                     
                     </p>
                  <p class="latin arg">Praeterea, in Concilio Agathensi legitur, Iudaei, quorum perfidia frequenter ad vomitum
                     redit, si ad leges Catholicas venire voluerint, octo menses inter catechumenos Ecclesiae
                     limen introeant, et, si pura fide venire noscantur, tunc demum Baptismi gratiam mereantur.
                     Non ergo statim sunt homines baptizandi, sed usque ad certum tempus est differendum
                     Baptisma. (IIIa q. 68 a. 3 arg. 2)</p>
                  <p class="nl arg">
                     
                     </p>
                  <p class="latin arg">Praeterea, sicut dicitur Isaiae XXVII, iste est omnis fructus, ut auferatur peccatum.
                     Sed magis videtur auferri peccatum, vel etiam diminui, si Baptismus differatur. Primo
                     quidem, quia peccantes post Baptismum gravius peccant, secundum illud Heb. X, quanto
                     magis putatis deteriora mereri supplicia qui sanguinem testamenti pollutum duxerit,
                     in quo sanctificatus est, scilicet per Baptismum? Secundo, quia Baptismus tollit peccata
                     praeterita, non autem futura, unde, quanto Baptismus magis differtur, tanto plura
                     peccata tollet. Videtur ergo quod Baptismus debeat diu differri. (IIIa q. 68 a. 3 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod dicitur Eccli. V, ne tardes converti ad dominum, et ne differas
                     de die in diem. Sed perfecta conversio ad Deum est eorum qui regenerantur in Christo
                     per Baptismum. Non ergo Baptismus debet differri de die in diem. (IIIa q. 68 a. 3 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod circa hoc distinguendum est utrum sint baptizandi pueri vel
                     adulti. Si enim pueri sint baptizandi, non est differendum Baptisma. Primo quidem,
                     quia non expectatur in eis maior instructio, aut etiam plenior conversio. Secundo,
                     propter periculum mortis, quia non potest alio remedio subveniri nisi per sacramentum
                     Baptismi. Adultis vero subveniri potest per solum Baptismi desiderium, ut supra dictum
                     est. Et ideo adultis non statim cum convertuntur, est sacramentum Baptismi conferendum,
                     sed oportet differre usque ad aliquod certum tempus. Primo quidem, propter cautelam
                     Ecclesiae, ne decipiatur, ficte accedentibus conferens, secundum illud I Ioan. IV,
                     nolite omni spiritui credere, sed probate spiritus si ex Deo sunt. Quae quidem probatio
                     sumitur de accedentibus ad Baptismum, quando per aliquod spatium eorum fides et mores
                     examinantur. Secundo, hoc est necessarium ad utilitatem eorum qui baptizantur, quia
                     aliquo temporis spatio indigent ad hoc quod plene instruantur de fide, et exercitentur
                     in his quae pertinent ad vitam Christianam. Tertio, hoc est necessarium ad quandam
                     reverentiam sacramenti, dum in solemnitatibus praecipuis, scilicet Paschae et Pentecostes,
                     homines ad Baptismum admittuntur, et ita devotius sacramentum suscipiunt. Haec tamen
                     dilatio est praetermittenda duplici ratione. Primo quidem, quando illi qui sunt baptizandi,
                     apparent perfecte instructi in fide et ad Baptismum idonei, sicut Philippus statim
                     baptizavit eunuchum, ut habetur Act. VIII; et Petrus Cornelium et eos qui cum ipso
                     erant, ut habetur Act. X. Secundo, propter infirmitatem, aut aliquod periculum mortis.
                     Unde Leo Papa dicit, hi qui necessitate mortis, aegritudinis, obsidionis et persecutionis
                     et naufragii, urgentur, omni tempore debent baptizari. Si tamen aliquis praeveniatur
                     morte, articulo necessitatis sacramentum excludente, dum expectat tempus ab Ecclesia
                     institutum, salvatur, licet per ignem, ut supra dictum est. Peccat autem si ultra
                     tempus ab Ecclesia statutum differret accipere Baptismum, nisi ex causa necessaria
                     et licentia praelatorum Ecclesiae. Sed tamen et hoc peccatum cum aliis deleri potest
                     per succedentem contritionem, quae supplet vicem Baptismi, ut supra dictum est. (IIIa q. 68 a. 3 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod illud mandatum Leonis Papae de observandis duobus temporibus
                     in Baptismo, intelligendum est, excepto tamen periculo mortis (quod semper in pueris
                     est timendum), ut dictum est. (IIIa q. 68 a. 3 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod illud de Iudaeis est statutum ad Ecclesiae cautelam, ne
                     simplicium fidem corrumpant, si non fuerint plene conversi. Et tamen, ut ibidem subditur,
                     si infra tempus praescriptum aliquod periculum infirmitatis incurrerint, debent baptizari. (IIIa q. 68 a. 3 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod Baptismus per gratiam quam confert non solum removet peccata
                     praeterita, sed etiam impedit peccata futura ne fiant. Hoc autem considerandum est,
                     ut homines non peccent, secundarium est ut levius peccent, vel etiam ut eorum peccata
                     mundentur; secundum illud I Ioan. II, filioli mei, haec scribo vobis ut non peccetis.
                     Sed et si quis peccaverit, advocatum habemus apud patrem Iesum Christum iustum, et
                     ipse est propitiatio pro peccatis nostris. (IIIa q. 68 a. 3 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus4">
            <div class="section-content">
               <div class="section-copy">
                  <h2>Articulus 4.<br>Behoren zondaars gedoopt te worden? </h2>
                  <figure id="figure-articulus4"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad quartum sic proceditur. Videtur quod peccatores sint baptizandi. Dicitur enim Zach.
                     XIII, in die illa erit fons patens domui David et habitantibus Ierusalem in ablutionem
                     peccatoris et menstruatae, quod quidem intelligitur de fonte baptismali. Ergo videtur
                     quod sacramentum Baptismi sit etiam peccatoribus exhibendum. (IIIa q. 68 a. 4 arg. 1)</p>
                  <p class="nl arg">
                     
                     </p>
                  <p class="latin arg">Praeterea, dominus dicit, Matth. IX, non est opus valentibus medicus, sed male habentibus.
                     Male autem habentes sunt peccatores. Cum igitur spiritualis medici, scilicet Christi,
                     medicina sit Baptismus, videtur quod peccatoribus sacramentum Baptismi sit exhibendum. (IIIa q. 68 a. 4 arg. 2)</p>
                  <p class="nl arg">
                     
                     </p>
                  <p class="latin arg">Praeterea, nullum subsidium peccatoribus debet subtrahi. Sed peccatores baptizati
                     ex ipso charactere baptismali spiritualiter adiuvantur, cum sit quaedam dispositio
                     ad gratiam. Ergo videtur quod sacramentum Baptismi sit peccatoribus exhibendum. (IIIa q. 68 a. 4 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod Augustinus dicit, qui creavit te sine te, non iustificabit te
                     sine te. Sed peccator, cum habeat voluntatem non dispositam, non cooperatur Deo. Ergo
                     frustra adhibetur sibi Baptismus ad iustificationem. (IIIa q. 68 a. 4 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod aliquis potest dici peccator dupliciter. Uno modo, propter
                     maculam et reatum praeteritum. Et sic peccatoribus est sacramentum Baptismi conferendum,
                     quia est ad hoc specialiter institutum ut per ipsum peccatorum sordes mundentur, secundum
                     illud Ephes. V, mundans eam, scilicet Ecclesiam, lavacro aquae in verbo vitae. Alio
                     modo potest dici aliquis peccator ex voluntate peccandi et proposito persistendi in
                     peccato. Et sic peccatoribus non est sacramentum Baptismi conferendum. Primo quidem,
                     quia per Baptismum homines Christo incorporantur, secundum illud Galat. III, quicumque
                     in Christo baptizati estis, Christum induistis. Quandiu autem aliquis habet voluntatem
                     peccandi, non potest esse Christo coniunctus, secundum illud II Cor. VI, quae participatio
                     iustitiae cum iniquitate? Unde et Augustinus dicit, in libro de poenitentia, quod
                     nullus suae voluntatis arbiter constitutus potest novam vitam inchoare, nisi eum veteris
                     vitae poeniteat. Secundo, quia in operibus Christi et Ecclesiae nihil debet fieri
                     frustra. Frustra autem est quod non pertingit ad finem ad quem est ordinatum. Nullus
                     autem habens voluntatem peccandi simul potest a peccato mundari, ad quod ordinatur
                     Baptismus, quia hoc esset ponere contradictoria esse simul. Tertio, quia in sacramentalibus
                     signis non debet esse aliqua falsitas. Est autem signum falsum cui res significata
                     non respondet. Ex hoc autem quod aliquis lavandum se praebet per Baptismum, significatur
                     quod se disponat ad interiorem ablutionem. Quod non contingit de eo qui habet propositum
                     persistendi in peccato. Unde manifestum est quod talibus sacramentum Baptismi non
                     est conferendum. (IIIa q. 68 a. 4 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod illud verbum est intelligendum de peccatoribus qui habent
                     voluntatem recedendi a peccato. (IIIa q. 68 a. 4 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod spiritualis medicus, scilicet Christus, dupliciter operatur.
                     Uno modo, interius per seipsum, et sic praeparat voluntatem hominis ut bonum velit
                     et malum odiat. Alio modo operatur per ministros, exterius adhibendo sacramenta, et
                     sic operatur perficiendo id quod est exterius inchoatum. Et ideo sacramentum Baptismi
                     non est exhibendum nisi ei in quo interioris conversionis aliquod signum apparet,
                     sicut nec medicina corporalis adhibetur infirmo nisi in eo aliquis motus vitalis appareat. (IIIa q. 68 a. 4 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod Baptismus est fidei sacramentum. Fides autem informis non
                     sufficit ad salutem, nec ipsa est fundamentum, sed sola fides formata, quae per dilectionem
                     operatur, ut Augustinus dicit, in libro de fide et operibus. Unde nec sacramentum
                     Baptismi salutem conferre potest cum voluntate peccandi, quae fidei formam excludit.
                     Non autem est per impressionem characteris baptismalis aliquis disponendus ad gratiam,
                     quandiu apparet in eo voluntas peccandi, quia, Deus neminem ad virtutem compellit,
                     sicut Damascenus dicit. (IIIa q. 68 a. 4 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus5">
            <div class="section-content">
               <div class="section-copy">
                  <h2>Articulus 5.<br>Moet men aan de zondaars die het doopsel ontvingen werken van genoegdoening opleggen?
                     </h2>
                  <figure id="figure-articulus5"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad quintum sic proceditur. Videtur quod peccatoribus baptizatis sint opera satisfactoria
                     imponenda. Hoc enim ad iustitiam Dei pertinere videtur, ut pro quolibet peccato aliquis
                     puniatur, secundum illud Eccle. ult., cuncta quae fiunt adducet Deus in iudicium.
                     Sed opera satisfactoria imponuntur peccatoribus in poenam praeteritorum peccatorum.
                     Ergo videtur quod peccatoribus baptizatis sint opera satisfactoria imponenda. (IIIa q. 68 a. 5 arg. 1)</p>
                  <p class="nl arg">
                     
                     </p>
                  <p class="latin arg">Praeterea, per opera satisfactoria exercitantur peccatores de novo conversi ad iustitiam,
                     et subtrahuntur occasiones peccandi, nam satisfacere est peccatorum causas excidere
                     et peccatis aditum non indulgere. Sed hoc maxime necessarium est nuper baptizatis.
                     Ergo videtur quod opera satisfactoria sint baptizatis iniungenda. (IIIa q. 68 a. 5 arg. 2)</p>
                  <p class="nl arg">
                     
                     </p>
                  <p class="latin arg">Praeterea, non minus debitum est ut homo Deo satisfaciat quam proximo. Sed nuper baptizatis
                     iniungendum est quod satisfaciant proximis, si eos laeserunt. Ergo etiam est eis iniungendum
                     ut Deo satisfaciant per opera poenitentiae. (IIIa q. 68 a. 5 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod Ambrosius, super Rom. XI, sine poenitentia sunt dona Dei et vocatio,
                     dicit, gratia Dei in Baptismo non requirit gemitum neque planctum, vel etiam opus
                     aliquod, sed solam fidem, et omnia gratis condonat. (IIIa q. 68 a. 5 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod, sicut apostolus dicit, Rom. VI, quicumque baptizati sumus
                     in Christo Iesu, in morte ipsius baptizati sumus, consepulti enim sumus ei per Baptismum
                     in mortem, ita scilicet quod homo per Baptismum incorporatur ipsi morti Christi. Manifestum
                     est autem ex supra dictis quod mors Christi satisfactoria fuit sufficienter pro peccatis,
                     non solum nostris, sed etiam totius mundi, ut dicitur I Ioan. II. Et ideo ei qui baptizatur
                     pro quibuscumque peccatis non est aliqua satisfactio iniungenda, hoc autem esset iniuriam
                     facere passioni et morti Christi, quasi ipsa non esset sufficiens ad plenariam satisfactionem
                     pro peccatis baptizandorum. (IIIa q. 68 a. 5 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod, sicut Augustinus dicit, in libro de Baptismo parvulorum,
                     ad hoc Baptismus valet ut baptizati Christo incorporentur ut membra eius. Unde ipsa
                     poena Christi fuit satisfactoria pro peccatis baptizandorum, sicut et poena unius
                     membri potest esse satisfactoria pro peccato alterius membri. Unde Isaiae LIII dicitur,
                     vere languores nostros ipse tulit, et dolores nostros ipse portavit. (IIIa q. 68 a. 5 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod nuper baptizati exercitandi sunt ad iustitiam, non per opera
                     poenalia, sed per opera facilia, ut quasi quodam lacte facilis exercitii promoveantur
                     ad perfectiora, ut Glossa dicit, super illud Psalmi, sicut ablactatus super matre
                     sua. Unde et dominus discipulos suos de novo conversos a ieiunio excusavit, ut patet
                     Matth. IX. Et hoc est quod dicitur I Pet. II, sicut modo geniti infantes lac concupiscite,
                     ut in eo crescatis in salutem. (IIIa q. 68 a. 5 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod restituere male ablata proximis, et satisfacere de iniuriis
                     illatis, est cessare a peccando, quia hoc ipsum quod est detinere aliena et proximum
                     non placare, est peccatum. Et ideo peccatoribus baptizatis iniungendum est quod satisfaciant
                     proximis, sicut et quod desistant a peccato. Non est autem eis iniungendum quod pro
                     peccatis praeteritis aliquam poenam patiantur. (IIIa q. 68 a. 5 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus6">
            <div class="section-content">
               <div class="section-copy">
                  <h2>Articulus 6.<br>Zijn de zondaars verplicht wanneer ze willen het doopsel ontvangen hun zonden te belijden?
                     </h2>
                  <figure id="figure-articulus6"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad sextum sic proceditur. Videtur quod peccatores ad Baptismum accedentes teneantur
                     sua peccata confiteri. Dicitur enim Matth. III quod baptizabantur multi a Ioanne in
                     Iordane, confitentes peccata sua. Sed Baptismus Christi est perfectior quam Baptismus
                     Ioannis. Ergo videtur quod multo magis illi qui sunt baptizandi Baptismo Christo,
                     debeant sua peccata confiteri. (IIIa q. 68 a. 6 arg. 1)</p>
                  <p class="nl arg">
                     
                     </p>
                  <p class="latin arg">Praeterea, Prov. XXVIII dicitur, qui abscondit scelera sua, non dirigetur, qui autem
                     confessus fuerit et reliquerit ea, misericordiam consequetur. Sed ad hoc aliqui baptizantur
                     ut de peccatis suis misericordiam consequantur. Ergo baptizandi debent sua peccata
                     confiteri. (IIIa q. 68 a. 6 arg. 2)</p>
                  <p class="nl arg">
                     
                     </p>
                  <p class="latin arg">Praeterea, poenitentia requiritur ante Baptismum, secundum illud Act. II, agite poenitentiam,
                     et baptizetur unusquisque vestrum. Sed confessio est pars poenitentiae. Ergo videtur
                     quod confessio peccatorum requiratur ante Baptismum. (IIIa q. 68 a. 6 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod confessio peccatorum debet esse cum fletu, ut dicit Augustinus,
                     in libro de poenitentia, omnis ista varietas consideranda est et deflenda. Sed, sicut
                     Ambrosius dicit, gratia Dei in Baptismo non requirit gemitum neque planctum. Ergo
                     a baptizandis non est requirenda confessio peccatorum. (IIIa q. 68 a. 6 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod duplex est peccatorum confessio. Una quidem interior, quae
                     fit Deo. Et talis confessio peccatorum requiritur ante Baptismum, ut scilicet homo,
                     peccata sua recogitans, de eis doleat, non enim potest inchoare novam vitam, nisi
                     poeniteat eum veteris vitae, ut Augustinus dicit, in libro de poenitentia. Alia vero
                     est confessio peccatorum exterior, quae fit sacerdoti. Et talis confessio non requiritur
                     ante Baptismum. Primo quidem, quia talis confessio, cum respiciat personam ministri,
                     pertinet ad poenitentiae sacramentum, quod non requiritur ante Baptismum, qui est
                     ianua omnium sacramentorum. Secundo, quia confessio exterior, quae fit sacerdoti,
                     ordinatur ad hoc quod sacerdos confitentem absolvat a peccatis, et liget ad opera
                     satisfactoria, quae baptizatis non sunt imponenda, ut supra dictum est. Nec etiam
                     baptizati indigent remissione peccatorum per claves Ecclesiae, quibus omnia remittuntur
                     per Baptismum. Tertio, quia ipsa particularis confessio homini facta est poenosa,
                     propter verecundiam confitentis. Baptizato autem nulla exterior poena imponitur. Et
                     ideo a baptizatis non requiritur specialis confessio peccatorum, sed sufficit generalis,
                     quam faciunt cum, secundum ritum Ecclesiae, abrenuntiant Satanae et omnibus operibus
                     eius. Et hoc modo dicit quaedam Glossa Matth. III, quod in Baptismo Ioannis exemplum
                     datur baptizandis confitendi peccata et promittendi meliora. Si qui tamen baptizandi
                     ex devotione sua peccata confiteri vellent, esset eorum confessio audienda, non ad
                     hoc quod satisfactio eis imponeretur; sed ad hoc quod contra peccata consueta eis
                     spiritualis vitae informatio tradatur. (IIIa q. 68 a. 6 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod in Baptismo Ioannis non remittebantur peccata, sed erat
                     Baptismus poenitentiae. Et ideo accedentes ad illud Baptisma convenienter confitebantur
                     peccata, ut secundum qualitatem peccatorum eis poenitentia determinaretur. Sed Baptismus
                     Christi est sine exteriori poenitentia, ut Ambrosius dicit. Unde non est similis ratio. (IIIa q. 68 a. 6 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod baptizatis sufficit confessio interior Deo facta, et etiam
                     exterior generalis, ad hoc quod dirigantur et misericordiam consequantur, nec requiritur
                     confessio specialis exterior, ut dictum est. (IIIa q. 68 a. 6 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod confessio est pars poenitentiae sacramentalis, quae non requiritur
                     ante Baptismum, ut dictum est, sed requiritur interioris poenitentiae virtus. (IIIa q. 68 a. 6 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus7">
            <div class="section-content">
               <div class="section-copy">
                  <h2>Articulus 7.<br>Moet de dopeling het opzet hebben het doopsel te ontvangen? </h2>
                  <figure id="figure-articulus7"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad septimum sic proceditur. Videtur quod ex parte baptizati non requiratur intentio
                     suscipiendi sacramentum Baptismi. Baptizatus enim se habet sicut patiens in sacramento.
                     Intentio autem non requiritur ex parte patientis, sed ex parte agentis. Ergo videtur
                     quod ex parte baptizati non requiratur intentio suscipiendi Baptismum. (IIIa q. 68 a. 7 arg. 1)</p>
                  <p class="nl arg">
                     
                     </p>
                  <p class="latin arg">Praeterea, si praetermittatur id quod requiritur ad Baptismum, homo est denuo baptizandus,
                     sicut cum praetermittitur invocatio Trinitatis, sicut supra dictum est. Sed ex hoc
                     non videtur aliquis denuo baptizandus quod intentionem non habebat suscipiendi Baptismum,
                     alioquin, cum de intentione baptizati non constet, quilibet posset petere se denuo
                     baptizari propter intentionis defectum. Non videtur ergo quod intentio requiratur
                     ex parte baptizati ut suscipiat sacramentum. (IIIa q. 68 a. 7 arg. 2)</p>
                  <p class="nl arg">
                     
                     </p>
                  <p class="latin arg">Praeterea, Baptismus contra peccatum originale datur. Sed originale peccatum contrahitur
                     sine intentione nascentis. Ergo Baptismus, ut videtur, intentionem non requirit ex
                     parte baptizati. (IIIa q. 68 a. 7 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod, secundum ritum Ecclesiae, baptizandi profitentur se petere ab
                     Ecclesia Baptismum. Per quod profitentur suam intentionem de susceptione sacramenti. (IIIa q. 68 a. 7 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod per Baptismum aliquis moritur veteri vitae peccati, et incipit
                     quandam vitae novitatem, secundum illud Rom. VI, consepulti sumus Christo per Baptismum
                     in mortem, ut, quomodo Christus resurrexit a mortuis, ita et nos in novitate vitae
                     ambulemus. Et ideo, sicut ad hoc quod homo moriatur veteri vitae, requiritur, secundum
                     Augustinum, in habente usum liberi arbitrii, voluntas qua eum veteris vitae poeniteat;
                     ita requiritur voluntas qua intendat vitae novitatem, cuius principium est ipsa susceptio
                     sacramenti. Et ideo ex parte baptizati requiritur voluntas, sive intentio, suscipiendi
                     sacramentum. (IIIa q. 68 a. 7 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod in iustificatione, quae fit per Baptismum, non est passio
                     coacta, sed voluntaria. Et ideo requiritur intentio recipiendi id quod ei datur. (IIIa q. 68 a. 7 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod, si in adulto deesset intentio suscipiendi sacramentum,
                     esset rebaptizandus. Si tamen hoc non constaret, esset dicendum, si non es baptizatus,
                     ego te baptizo. (IIIa q. 68 a. 7 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod Baptismus ordinatur non solum contra originale peccatum,
                     sed etiam contra actualia, quae per voluntatem et intentionem causantur. (IIIa q. 68 a. 7 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus8">
            <div class="section-content">
               <div class="section-copy">
                  <h2>Articulus 8.<br>Wordt tot de geldigheid van het doopsel vereist dat de dopeling zou geloven? </h2>
                  <figure id="figure-articulus8"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad octavum sic proceditur. Videtur quod fides requiratur ex parte baptizati. Sacramentum
                     enim Baptismi a Christo est institutum. Sed Christus, formam Baptismi tradens, fidem
                     Baptismo praemittit, dicens, Marc. ult., qui crediderit et baptizatus fuerit, salvus
                     erit. Ergo videtur quod, nisi sit fides, non possit esse sacramentum Baptismi. (IIIa q. 68 a. 8 arg. 1)</p>
                  <p class="nl arg">
                     
                     </p>
                  <p class="latin arg">Praeterea, nihil frustra in sacramentis Ecclesiae agitur. Sed secundum ritum Ecclesiae,
                     qui accedit ad Baptismum de fide interrogatur, cum dicitur, credis in Deum patrem
                     omnipotentem? Ergo videtur quod fides ad Baptismum requiratur. (IIIa q. 68 a. 8 arg. 2)</p>
                  <p class="nl arg">
                     
                     </p>
                  <p class="latin arg">Praeterea, ad Baptismum requiritur intentio suscipiendi sacramentum. Sed hoc non potest
                     esse sine recta fide, cum Baptismus sit rectae fidei sacramentum, per eum enim incorporantur
                     homines Christo, ut Augustinus dicit, in libro de Baptismo parvulorum; hoc autem esse
                     non potest sine recta fide, secundum illud Ephes. III, habitare Christum per fidem
                     in cordibus vestris. Ergo videtur quod ille qui non habet rectam fidem, non possit
                     suscipere sacramentum Baptismi. (IIIa q. 68 a. 8 arg. 3)</p>
                  <p class="nl arg">
                     
                     </p>
                  <p class="latin arg">Praeterea, infidelitas est gravissimum peccatum, ut in secunda parte habitum est.
                     Sed permanentes in peccato non sunt baptizandi. Ergo nec etiam permanentes in infidelitate. (IIIa q. 68 a. 8 arg. 4)</p>
                  <p class="nl arg">
                     
                     </p>
                  <p class="latin sc">Sed contra est quod Gregorius, scribens Quirico episcopo, dicit, ab antiqua patrum
                     institutione didicimus ut qui apud haeresim in Trinitatis nomine baptizantur, cum
                     ad sanctam Ecclesiam redeunt, aut unctione chrismatis, aut impositione manus, aut
                     sola professione fidei, ad sinum matris Ecclesiae revocentur. Hoc autem non esset,
                     si fides ex necessitate requireretur ad susceptionem Baptismi. (IIIa q. 68 a. 8 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod, sicut ex dictis patet, duo efficiuntur in anima per Baptismum,
                     scilicet character et gratia. Dupliciter ergo aliquid ex necessitate requiritur ad
                     Baptismum. Uno modo, sine quo gratia haberi non potest, quae est ultimus effectus
                     sacramenti. Et hoc modo recta fides ex necessitate requiritur ad Baptismum, quia,
                     sicut dicitur Rom. III, iustitia Dei est per fidem Iesu Christi. Alio modo requiritur
                     aliquid ex necessitate ad Baptismum, sine quo character Baptismi imprimi non potest.
                     Et sic recta fides baptizati non requiritur ex necessitate ad Baptismum, sicut nec
                     recta fides baptizantis, dummodo adsint cetera quae sunt de necessitate sacramenti.
                     Non enim sacramentum perficitur per iustitiam hominis dantis vel suscipientis Baptismum,
                     sed per virtutem Dei. (IIIa q. 68 a. 8 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod dominus loquitur ibi de Baptismo secundum quod perducit
                     homines ad salutem secundum gratiam iustificantem, quod quidem sine recta fide esse
                     non potest. Et ideo signanter dicit, qui crediderit et baptizatus fuerit, salvus erit. (IIIa q. 68 a. 8 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod Ecclesia intendit homines baptizare ut emundentur a peccato,
                     secundum illud Isaiae XXVII, hic est omnis fructus, ut auferatur peccatum. Et ideo,
                     quantum est de se, non intendit dare Baptismum nisi habentibus rectam fidem, sine
                     qua non est remissio peccatorum. Et propter hoc interrogat ad Baptismum accedentes,
                     an credant. Si tamen sine recta fide aliquis Baptismum suscipiat extra Ecclesiam,
                     non percipit illud ad suam salutem. Unde Augustinus dicit, Ecclesia Paradiso comparata
                     indicat nobis posse quidem Baptismum eius homines etiam foris accipere, sed salutem
                     beatitudinis extra eam neminem percipere vel tenere. (IIIa q. 68 a. 8 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod etiam non habens rectam fidem circa alios articulos, potest
                     habere rectam fidem circa sacramentum Baptismi, et ita non impeditur quin possit habere
                     intentionem suscipiendi sacramentum Baptismi. Si tamen etiam circa hoc sacramentum
                     non recte sentiat, sufficit ad perceptionem sacramenti generalis intentio qua intendit
                     suscipere Baptismum sicut Christus instituit, et sicut Ecclesia tradit. (IIIa q. 68 a. 8 ad 3)</p>
                  <p class="nl ad">
                     
                     </p>
                  <p class="latin ad">Ad quartum dicendum quod, sicut sacramentum Baptismi non est conferendum ei qui non
                     vult ab aliis peccatis recedere, ita nec etiam ei qui non vult infidelitatem deserere.
                     Uterque tamen suscipit sacramentum si ei conferatur, licet non ad salutem. (IIIa q. 68 a. 8 ad 4)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus9">
            <div class="section-content">
               <div class="section-copy">
                  <h2>Articulus 9.<br>Behoren kinderen gedoopt te worden? </h2>
                  <figure id="figure-articulus9"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad nonum sic proceditur. Videtur quod pueri non sint baptizandi. In eo enim qui baptizatur
                     requiritur intentio suscipiendi sacramentum, ut supra dictum est. Huiusmodi autem
                     intentionem non possunt pueri habere, cum non habeant usum liberi arbitrii. Ergo videtur
                     quod non possint suscipere sacramentum Baptismi. (IIIa q. 68 a. 9 arg. 1)</p>
                  <p class="nl arg">
                     
                     </p>
                  <p class="latin arg">Praeterea, Baptismus est fidei sacramentum, ut supra dictum est. Sed pueri non habent
                     fidem, quae consistit in credentium voluntate, ut Augustinus dicit, super Ioan. Nec
                     etiam potest dici quod salventur in fide parentum, quia quandoque parentes sunt infideles,
                     et sic magis per eorum infidelitatem damnarentur. Ergo videtur quod pueri non possint
                     baptizari. (IIIa q. 68 a. 9 arg. 2)</p>
                  <p class="nl arg">
                     
                     </p>
                  <p class="latin arg">Praeterea, I Pet. III dicitur quod homines salvos facit Baptisma, non carnis depositio
                     sordium, sed conscientiae bonae interrogatio in Deum. Sed pueri neque conscientiam
                     habent bonam vel malam, cum non habeant usum rationis, neque etiam convenienter ipsi
                     interrogantur cum non intelligant. Ergo non debent pueri baptizari. (IIIa q. 68 a. 9 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod Dionysius dicit, ult. cap. Eccl. Hier., divini nostri duces, scilicet
                     apostoli, probaverunt infantes recipi ad Baptismum. (IIIa q. 68 a. 9 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod, sicut apostolus dicit, Rom. V, si unius delicto mors regnavit
                     per unum, scilicet per Adam, multo magis abundantiam gratiae et donationis et iustitiae
                     accipientes in vita regnabunt per unum, Iesum Christum. Pueri autem ex peccato Adae
                     peccatum originale contrahunt, quod patet ex hoc quod sunt mortalitati subiecti, quae
                     per peccatum primi hominis in omnes pertransiit, ut ibidem apostolus dicit. Unde multo
                     magis pueri possunt per Christum gratiam suscipere, ut regnent in vita aeterna. Ipse
                     autem dominus dicit, Ioan. III, nisi quis renatus fuerit ex aqua et spiritu sancto,
                     non potest introire in regnum Dei. Unde necessarium fuit pueros baptizare, ut, sicut
                     per Adam damnationem incurrerunt nascendo, ita per Christum salutem consequantur renascendo.
                     Fuit etiam conveniens pueros baptizari ut a pueritia nutriti in his quae sunt Christianae
                     vitae, firmius in ea perseverent, iuxta illud Prov. XXII, adolescens iuxta viam suam,
                     etiam cum senuerit, non recedet ab ea. Et hanc rationem assignat Dionysius, ult. cap.
                     Eccl. Hier. (IIIa q. 68 a. 9 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod regeneratio spiritualis, quae fit per Baptismum, quodammodo
                     similis est nativitati carnali, quantum ad hoc quod, sicut pueri in maternis uteris
                     constituti non per seipsos nutrimentum accipiunt, sed ex nutrimento matris sustentantur,
                     ita etiam pueri non habentes usum rationis, quasi in utero matris Ecclesiae constituti,
                     non per seipsos, sed per actum Ecclesiae salutem suscipiunt. Unde Augustinus dicit,
                     in libro de peccatorum meritis et Remiss., mater Ecclesia os maternum parvulis praebet,
                     ut sacris mysteriis imbuantur, quia nondum possunt corde proprio credere ad iustitiam,
                     nec ore proprio confiteri ad salutem. Si autem propterea recte fideles vocantur quoniam
                     fidem per verba gestantium quodammodo profitentur, cur etiam non poenitentes habeantur,
                     cum per eorundem verba gestantium Diabolo et huic saeculo abrenuntiare monstrentur?
                     Et eadem ratione possunt dici intendentes, non per actum propriae intentionis, cum
                     ipsi quandoque contranitantur et plorent, sed per actum eorum a quibus offeruntur. (IIIa q. 68 a. 9 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod, sicut Augustinus, scribens Bonifacio, dicit, in Ecclesia
                     salvatoris parvuli per alios credunt, sicut ex aliis quae in Baptismo remittuntur
                     peccata traxerunt. Nec impeditur eorum salus si parentes sint infideles, quia, sicut
                     Augustinus dicit, eidem Bonifacio scribens, offeruntur parvuli ad percipiendam spiritualem
                     gratiam, non tam ab eis quorum gestantur manibus (quamvis et ab ipsis, si et ipsi
                     boni fideles sunt), quam ab universa societate sanctorum atque fidelium. Ab omnibus
                     namque offerri recte intelliguntur, quibus placet quod offeruntur, et quorum caritate
                     ad communionem sancti spiritus adiunguntur. Infidelitas autem propriorum parentum,
                     etiam si eos post Baptismum Daemoniorum sacrificiis imbuere conentur, pueris non nocet.
                     Quia, ut ibidem Augustinus dicit, puer semel generatus per aliorum voluntatem, deinceps
                     non potest vinculo alienae iniquitatis obstringi, ubi nulla sua voluntate consentit,
                     secundum illud, Ezech. XVIII, sicut anima patris mea est, et anima filii, anima quae
                     peccaverit, ipsa morietur. Sed ideo ex Adam traxit quod sacramenti illius gratia solveretur,
                     quia nondum erat anima separata vivens. Fides autem unius, immo totius Ecclesiae,
                     parvulo prodest per operationem spiritus sancti, qui unit Ecclesiam et bona unius
                     alteri communicat. (IIIa q. 68 a. 9 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod, sicut puer, cum baptizatur, non per seipsum, sed per alios
                     credit; ita non per seipsum, sed per alios interrogatur, et interrogati confitentur
                     fidem Ecclesiae in persona pueri, qui huic fidei aggregatur per fidei sacramentum.
                     Conscientiam autem bonam consequitur puer etiam in seipso, non quidem actu, sed habitu,
                     per gratiam iustificantem. (IIIa q. 68 a. 9 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus10">
            <div class="section-content">
               <div class="section-copy">
                  <h2>Articulus 10.<br>Behoren joodse kinderen en kinderen van andere ongelovigen tegen de wil van hun ouders
                     in gedoopt te worden? </h2>
                  <figure id="figure-articulus10"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad decimum sic proceditur. Videtur quod pueri Iudaeorum vel aliorum infidelium sint
                     baptizandi, etiam invitis parentibus. Magis enim debet homini subveniri contra periculum
                     mortis aeternae quam contra periculum mortis temporalis. Sed puero in periculo mortis
                     temporalis existenti est subveniendum, etiam si parentes per malitiam contraniterentur.
                     Ergo multo magis est subveniendum pueris infidelium filiis contra periculum mortis
                     aeternae, etiam invitis parentibus. (IIIa q. 68 a. 10 arg. 1)</p>
                  <p class="nl arg">
                     
                     </p>
                  <p class="latin arg">Praeterea, filii servorum sunt servi, et in potestate dominorum. Sed Iudaei sunt servi
                     regum et principum, et quicumque etiam alii infideles. Ergo absque omni iniuria possunt
                     principes Iudaeorum filios, vel aliorum servorum infidelium, facere baptizari. (IIIa q. 68 a. 10 arg. 2)</p>
                  <p class="nl arg">
                     
                     </p>
                  <p class="latin arg">Praeterea, quilibet homo est magis Dei, a quo habet animam, quam patris carnalis,
                     a quo habet corpus. Non est ergo iniustum si pueri infidelium filii parentibus carnalibus
                     auferantur, et Deo per Baptismum consecrentur. (IIIa q. 68 a. 10 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod in decretis, dist. XLV, ex Concilio Toletano, sic dicitur, de
                     Iudaeis praecepit sancta synodus nemini deinceps ad credendum vim inferre, non enim
                     tales inviti salvandi sunt, sed volentes, ut integra sit forma iustitiae. (IIIa q. 68 a. 10 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod pueri infidelium filii aut habent usum rationis, aut non habent.
                     Si autem habent, iam, quantum ad ea quae sunt iuris divini vel naturalis, incipiunt
                     suae potestatis esse. Et ideo propria voluntate, invitis parentibus, possunt Baptismum
                     suscipere, sicut et matrimonium contrahere. Et ideo tales licite moneri possunt et
                     induci ad suscipiendum Baptismum. Si vero nondum habent usum liberi arbitrii, secundum
                     ius naturale sunt sub cura parentum, quandiu ipsi sibi providere non possunt. Unde
                     etiam et de pueris antiquorum dicitur quod salvabantur in fide parentum. Et ideo contra
                     iustitiam naturalem esset si tales pueri, invitis parentibus, baptizarentur, sicut
                     etiam si aliquis habens usum rationis baptizaretur invitus. Esset etiam periculosum
                     taliter filios infidelium baptizare, quia de facili ad infidelitatem redirent, propter
                     naturalem affectum ad parentes. Et ideo non habet hoc Ecclesiae consuetudo, quod filii
                     infidelium, invitis parentibus, baptizentur. (IIIa q. 68 a. 10 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod a morte corporali non est aliquis eripiendus contra ordinem
                     iuris civilis, puta, si aliquis a suo iudice condemnetur ad mortem, nullus debet eum
                     violenter a morte eripere. Unde nec aliquis debet irrumpere ordinem iuris naturae,
                     quo filius est sub cura patris, ut eum liberet a periculo mortis aeternae. (IIIa q. 68 a. 10 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod Iudaei sunt servi principum servitute civili, quae non excludit
                     ordinem iuris naturalis vel divini. (IIIa q. 68 a. 10 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod homo ordinatur ad Deum per rationem, per quam Deum cognoscere
                     potest. Unde puer, antequam usum rationis habeat, naturali ordine ordinatur in Deum
                     per rationem parentum, quorum curae naturaliter subiacet, et secundum eorum dispositionem
                     sunt circa ipsum divina agenda. (IIIa q. 68 a. 10 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus11">
            <div class="section-content">
               <div class="section-copy">
                  <h2>Articulus 11.<br>Behoren sommige kinderen niet wanneer ze nog in de baarmoeder zijn gedoopt te worden?
                     </h2>
                  <figure id="figure-articulus11"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad undecimum sic proceditur. Videtur quod in maternis uteris existentes possint baptizari.
                     Efficacius est enim donum Christi ad salutem quam peccatum Adae ad damnationem, ut
                     apostolus dicit, Rom. V. Sed pueri in maternis uteris existentes damnantur propter
                     peccatum Adae. Ergo multo magis salvari possunt per donum Christi. Quod quidem fit
                     per Baptismum. Ergo pueri in maternis uteris existentes possunt baptizari. (IIIa q. 68 a. 11 arg. 1)</p>
                  <p class="nl arg">
                     
                     </p>
                  <p class="latin arg">Praeterea, puer in utero matris existens aliquid matris esse videtur. Sed, baptizata
                     matre, baptizatur quidquid est eius intra ipsam existens. Ergo videtur quod, baptizata
                     matre, baptizetur puer in utero eius existens. (IIIa q. 68 a. 11 arg. 2)</p>
                  <p class="nl arg">
                     
                     </p>
                  <p class="latin arg">Praeterea, mors aeterna peior est quam mors corporalis. Sed de duobus malis minus
                     malum eligendum est. Si ergo puer in utero matris existens baptizari non potest, melius
                     esset quod mater aperiretur et puer vi eductus baptizaretur, quam quod puer aeternaliter
                     damnaretur, absque Baptismo decedens. (IIIa q. 68 a. 11 arg. 3)</p>
                  <p class="nl arg">
                     
                     </p>
                  <p class="latin arg">Praeterea, contingit quandoque quod aliqua pars pueri prius egreditur, sicut legitur
                     Gen. XXXVIII quod, pariente Thamar, in ipsa effusione infantium, unus protulit manum,
                     in qua obstetrix ligavit coccinum, dicens, iste egredietur prior. Illo vero manum
                     retrahente, egressus est alter. Quandoque autem in tali casu imminet periculum mortis.
                     Ergo videtur quod illa pars debeat baptizari, puero adhuc in materno utero existente. (IIIa q. 68 a. 11 arg. 4)</p>
                  <p class="nl arg">
                     
                     </p>
                  <p class="latin sc">Sed contra est quod Augustinus, in epistola ad Dardanum, dicit, nemo renascitur nisi
                     primo nascatur. Sed Baptismus est quaedam spiritualis regeneratio. Non ergo debet
                     aliquis baptizari priusquam ex utero nascatur. (IIIa q. 68 a. 11 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod de necessitate Baptismi est quod corpus baptizandi aliquo
                     modo aqua abluatur, cum Baptismus sit quaedam ablutio, ut supra dictum est. Corpus
                     autem infantis, antequam nascatur ex utero, non potest aliquo modo ablui aqua, nisi
                     forte dicatur quod ablutio baptismalis qua corpus matris lavatur, ad filium in ventre
                     existentem perveniat. Sed hoc non potest esse, tum quia anima pueri, ad cuius sanctificationem
                     ordinatur Baptismus, distincta est ab anima matris; tum quia corpus puerperii animati
                     iam est formatum, et per consequens a corpore matris distinctum. Et ideo Baptismus
                     quo mater baptizatur, non redundat in prolem in utero existentem. Unde Augustinus
                     dicit, contra Iulianum, si ad matris corpus id quod in ea concipitur pertinet, ita
                     ut eius pars imputetur, non baptizaretur infans cuius mater baptizata est, aliquo
                     mortis urgente periculo, cum gestaret in utero. Nunc vero, cum etiam ipse, scilicet
                     infans, baptizetur, non utique ad maternum corpus, cum esset in utero, pertinebat.
                     Et ita relinquitur quod nullo modo existentes in maternis uteris baptizari possunt. (IIIa q. 68 a. 11 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod pueri in maternis uteris existentes nondum prodierunt
                     in lucem, ut cum aliis hominibus vitam ducant. Unde non possunt subiici actioni humanae,
                     ut per eorum ministerium sacramenta recipiant ad salutem. Possunt tamen subiici operationi
                     Dei, apud quem vivunt, ut quodam privilegio gratiae sanctificationem consequantur,
                     sicut patet de sanctificatis in utero. (IIIa q. 68 a. 11 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod membrum interius matris est aliquid eius per continuationem
                     et unionem materialis partis ad totum. Puer autem in utero matris existens est aliquid
                     eius per quandam colligationem corporum distinctorum. Unde non est similis ratio. (IIIa q. 68 a. 11 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod non sunt facienda mala ut veniant bona, ut dicitur Rom. III.
                     Et ideo non debet homo occidere matrem ut baptizet puerum. Si tamen mater mortua fuerit
                     vivente puero in utero, aperiri debet, ut puer baptizetur. (IIIa q. 68 a. 11 ad 3)</p>
                  <p class="nl ad">
                     
                     </p>
                  <p class="latin ad">Ad quartum dicendum quod expectanda est totalis egressio pueri ex utero ad Baptismum,
                     nisi mors immineat. Si tamen primo caput egrediatur, in quo fundatur sensus, debet
                     baptizari, periculo imminente, et non est postea rebaptizandus, si eum perfecte nasci
                     contigerit. Et videtur idem faciendum quaecumque alia pars egrediatur, periculo imminente.
                     Quia tamen in nulla partium exteriorum integritas ita consistit sicut in capite, videtur
                     quibusdam quod, propter dubium, quacumque alia parte corporis abluta, puer post perfectam
                     nativitatem sit baptizandus sub hac forma, si non es baptizatus, ego te baptizo, et
                     cetera. (IIIa q. 68 a. 11 ad 4)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus12">
            <div class="section-content">
               <div class="section-copy">
                  <h2>Articulus 12.<br>Dienen razende en krankzinnige mensen gedoopt te worden? </h2>
                  <figure id="figure-articulus12"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_22.txt">tekstherkenning</a> van de <a href="bronbestanden/Aquino_Summa_22.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!</p>
                  <p class="latin arg">Ad duodecimum sic proceditur. Videtur quod furiosi et amentes non debeant baptizari.
                     Ad susceptionem enim Baptismi requiritur intentio in eo qui baptizatur, ut supra dictum
                     est. Sed furiosi et amentes, cum careant usu rationis, non possunt habere nisi inordinatam
                     intentionem. Ergo non debent baptizari. (IIIa q. 68 a. 12 arg. 1)</p>
                  <p class="nl arg">
                     
                     </p>
                  <p class="latin arg">Praeterea, homo bruta animalia superexcedit in hoc quod habet rationem. Sed furiosi
                     et amentes non habent usum rationis, et quandoque etiam in eis non expectatur, sicut
                     expectatur in pueris. Ergo videtur quod, sicut bruta animalia non baptizantur, ita
                     etiam nec tales furiosi et amentes debeant baptizari. (IIIa q. 68 a. 12 arg. 2)</p>
                  <p class="nl arg">
                     
                     </p>
                  <p class="latin arg">Praeterea, magis ligatus est usus rationis in furiosis vel amentibus quam in dormientibus.
                     Sed Baptismus non consuevit dari dormientibus. Ergo non debet dari amentibus et furiosis. (IIIa q. 68 a. 12 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod Augustinus dicit, IV Confess., de amico suo, qui, cum desperaretur,
                     baptizatus est. Et tamen in ipso Baptismus efficaciam habuit. Unde et carentibus usu
                     rationis aliquando Baptismus dari debet. (IIIa q. 68 a. 12 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod circa amentes et furiosos est distinguendum. Quidam enim sunt
                     a nativitate tales, nulla habentes lucida intervalla, in quibus etiam nullus usus
                     rationis apparet. Et de talibus, quantum ad Baptismi susceptionem, videtur esse idem
                     iudicium et de pueris, qui baptizantur in fide Ecclesiae, ut supra dictum est. Alii
                     vero sunt amentes qui ex sana mente quam habuerunt prius, in amentiam inciderunt.
                     Et tales sunt iudicandi secundum voluntatem quam habuerunt dum sanae mentis existerent.
                     Et ideo, si tunc apparuit in eis voluntas suscipiendi Baptismum, debet exhiberi eis
                     in furia vel amentia constitutis, etiam si tunc contradicant. Alioquin, si nulla voluntas
                     suscipiendi Baptismum in eis apparuit dum sanae mentis essent, non sunt baptizandi.
                     Quidam vero sunt qui, etsi a nativitate fuerint furiosi et amentes, habent tamen aliqua
                     lucida intervalla, in quibus recta ratione uti possunt. Unde, si tunc baptizari voluerint,
                     baptizari possunt etiam in amentia constituti. Et debet eis sacramentum tunc conferri
                     si periculum timeatur, alioquin melius est ut tempus expectetur in quo sint sanae
                     mentis ad hoc quod devotius suscipiant sacramentum. Si autem tempore lucidi intervalli
                     non appareat in eis voluntas Baptismum suscipiendi, baptizari non debent in amentia
                     constituti. Quidam vero sunt qui, etsi non omnino sanae mentis existant, in tantum
                     tamen ratione utuntur quod possunt de sua salute cogitare, et intelligere sacramenti
                     virtutem. Et de talibus idem est iudicium sicut de his qui sanae mentis existunt,
                     qui baptizantur volentes, non inviti. (IIIa q. 68 a. 12 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod amentes qui nunquam habuerunt nec habent usum rationis,
                     baptizantur ex intentione Ecclesiae, sicut ex ritu Ecclesiae credunt et poenitent,
                     sicut supra de pueris dictum est. Illi vero qui aliquo tempore habuerunt vel habent
                     usum rationis, secundum propriam intentionem baptizantur, quam habent vel habuerunt
                     tempore sanae mentis. (IIIa q. 68 a. 12 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod furiosi vel amentes carent usu rationis per accidens, scilicet
                     propter aliquod impedimentum organi corporalis, non autem propter defectum animae
                     rationalis, sicut bruta animalia. Unde non est de eis similis ratio. (IIIa q. 68 a. 12 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod dormientes non sunt baptizandi nisi periculum mortis immineat.
                     In quo casu baptizari debent si prius voluntas apparuit in eis suscipiendi Baptismum,
                     sicut et de amentibus dictum est, sicut Augustinus narrat, in IV libro Confess., de
                     amico suo, qui baptizatus est nesciens, propter periculum mortis. (IIIa q. 68 a. 12 ad 3)</p>
                  <p class="nl ad">
                     
                     </p>
               </div>
            </div>
         </section>
      </main>
      <footer>
         <p>Website design based on a project from <a href="https://www.c82.net/">Nicholas Rougeux</a> &nbsp; &nbsp; bluntly adapted by <a href="http://www.gelovenleren.net/">Geloven Leren</a></p> &nbsp; &nbsp; <span id="longs">ſ → s</span></footer>
   </body>
</html>