<!DOCTYPE HTML>
<html xmlns:f="http://functions" lang="nl">
   <head>
      <meta http-equiv="Content-Type" content="text/html; charset=UTF-8">
      <title>Quaestio 186 - Summa Theologiae</title>
      <meta name="HandheldFriendly" content="true">
      <meta name="viewport" content="initial-scale=1.0, user-scalable=yes, width=device-width">
      <meta name="apple-mobile-web-app-title" content="Summa Theologiae">
      <meta property="og:title" content="Secunda Secundae Quaestio 186 - Summa Theologiae">
      <meta property="og:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta property="og:image" content="https://summa.gelovenleren.net/images/euclid/poster-closeup.jpg?v=1">
      <meta name="twitter:card" content="summary_large_image">
      <meta name="twitter:title" content="Summa Theologiae">
      <meta name="twitter:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta name="twitter:image" content="https://summa.gelovenleren.net/images/euclid/poster-closeup.jpg?v=1">
      <link rel="icon" type="image/png" href="favicon-32x32.png" sizes="32x32">
      <link rel="icon" type="image/png" href="favicon-16x16.png" sizes="16x16">
      <link href="https://use.typekit.net/voh3vfd.css" rel="stylesheet" type="text/css">
      <link href="styles/summa.css" rel="stylesheet" type="text/css">
      <link href="styles/shapes.css" rel="stylesheet" type="text/css"><script src="https://cdnjs.cloudflare.com/ajax/libs/jquery/3.3.1/jquery.min.js" type="text/javascript"></script><script type="text/javascript" src="scripts/summa.js"></script><script type="text/javascript" src="scripts/shapes.js"></script></head>
   <body>
      <header><a href="liber-3-quaestio-186.html#" id="nav-toggle"><i class="fal fa-bars"></i></a><a href="index.html" id="logo">Summa Theologiae</a><nav id="nav-primary">
            <ul>
               <li id="nav-home"><a href="index.html">Summa</a></li>
               <li><a href="liber-.html">Proœmium</a></li>
               <li><a href="liber-1-quaestio-001.html">Prima Pars</a></li>
               <li><a href="liber-2-quaestio-001.html">Prima Secundae</a></li>
               <li><a href="liber-3-quaestio-001.html">Secunda Secundae</a></li>
               <li><a href="liber-4-quaestio-001.html">Tertia Pars</a></li>
               <li><a href="about.html">Over deze website</a></li>
            </ul>
         </nav><a id="nav-secondary-toggle" href="liber-3-quaestio-186.html#"><span id="nav-secondary-toggle-label">Quaestio</span><i class="fal fa-angle-double-down"></i></a><a id="nav-ternary-toggle" href="book1.html#"><span id="nav-ternary-toggle-label">Articulus</span><i class="fal fa-angle-double-down"></i></a></header>
      <main id="main">
         <nav id="nav-secondary">
            <ul class="nav-secondary-list">
               <li><a href="liber-3-quaestio-001.html">Quaestio 1<br>Over het Geloof </a></li>
               <li><a href="liber-3-quaestio-002.html">Quaestio 2<br>Over de inwendige Geloofsdaad </a></li>
               <li><a href="liber-3-quaestio-003.html">Quaestio 3<br>Over de uitwendige Geloofsdaad </a></li>
               <li><a href="liber-3-quaestio-004.html">Quaestio 4<br>Over de deugd van Geloof </a></li>
               <li><a href="liber-3-quaestio-005.html">Quaestio 5<br>Over degenen, die het Geloof bezitten </a></li>
               <li><a href="liber-3-quaestio-006.html">Quaestio 6<br>Over de oorzaak van het Geloof </a></li>
               <li><a href="liber-3-quaestio-007.html">Quaestio 7<br>Over de uitwerkselen van het Geloof </a></li>
               <li><a href="liber-3-quaestio-008.html">Quaestio 8<br>Over de gave van Verstand </a></li>
               <li><a href="liber-3-quaestio-009.html">Quaestio 9<br>Over de gave van Wetenschap </a></li>
               <li><a href="liber-3-quaestio-010.html">Quaestio 10<br>Over het ongeloof in het algemeen </a></li>
               <li><a href="liber-3-quaestio-011.html">Quaestio 11<br>Over de Ketterij </a></li>
               <li><a href="liber-3-quaestio-012.html">Quaestio 12<br>Over de Geloofsverzaking </a></li>
               <li><a href="liber-3-quaestio-013.html">Quaestio 13<br>Over de zonde van Godslastering in het algemeen </a></li>
               <li><a href="liber-3-quaestio-014.html">Quaestio 14<br>Over de Godslastering tegen de Heilige Geest </a></li>
               <li><a href="liber-3-quaestio-015.html">Quaestio 15<br>Over de ondeugden, die tegengesteld zijn aan de Gaven van Wetenschap en Verstand </a></li>
               <li><a href="liber-3-quaestio-016.html">Quaestio 16<br>Over de Geboden, die betrekking hebben op het Geloof, de Wetenschap en het Verstand
                     </a></li>
               <li><a href="liber-3-quaestio-017.html">Quaestio 17<br>Over de deugd van hoop op zichzelf beschouwd </a></li>
               <li><a href="liber-3-quaestio-018.html">Quaestio 18<br>Over den zetel der hoop </a></li>
               <li><a href="liber-3-quaestio-019.html">Quaestio 19<br>Over de gave van vrees </a></li>
               <li><a href="liber-3-quaestio-020.html">Quaestio 20<br>Over de wanhoop </a></li>
               <li><a href="liber-3-quaestio-021.html">Quaestio 21<br>Over hel vermetel vertrouwen </a></li>
               <li><a href="liber-3-quaestio-022.html">Quaestio 22<br>Over de geboden betreffende de hoop en de vrees </a></li>
               <li><a href="liber-3-quaestio-023.html">Quaestio 23<br>Over de liefde op zichzelf beschouwd </a></li>
               <li><a href="liber-3-quaestio-024.html">Quaestio 24<br>Over den zetel der liefde </a></li>
               <li><a href="liber-3-quaestio-025.html">Quaestio 25<br>Over het voorwerp van de liefde </a></li>
               <li><a href="liber-3-quaestio-026.html">Quaestio 26<br>Over de rangorde der liefde </a></li>
               <li><a href="liber-3-quaestio-027.html">Quaestio 27<br>Over de voornaamste daad der liefde, nl. het beminnen </a></li>
               <li><a href="liber-3-quaestio-028.html">Quaestio 28<br></a></li>
               <li><a href="liber-3-quaestio-029.html">Quaestio 29<br></a></li>
               <li><a href="liber-3-quaestio-030.html">Quaestio 30<br></a></li>
               <li><a href="liber-3-quaestio-031.html">Quaestio 31<br></a></li>
               <li><a href="liber-3-quaestio-032.html">Quaestio 32<br></a></li>
               <li><a href="liber-3-quaestio-033.html">Quaestio 33<br></a></li>
               <li><a href="liber-3-quaestio-034.html">Quaestio 34<br></a></li>
               <li><a href="liber-3-quaestio-035.html">Quaestio 35<br></a></li>
               <li><a href="liber-3-quaestio-036.html">Quaestio 36<br></a></li>
               <li><a href="liber-3-quaestio-037.html">Quaestio 37<br></a></li>
               <li><a href="liber-3-quaestio-038.html">Quaestio 38<br></a></li>
               <li><a href="liber-3-quaestio-039.html">Quaestio 39<br></a></li>
               <li><a href="liber-3-quaestio-040.html">Quaestio 40<br></a></li>
               <li><a href="liber-3-quaestio-041.html">Quaestio 41<br></a></li>
               <li><a href="liber-3-quaestio-042.html">Quaestio 42<br></a></li>
               <li><a href="liber-3-quaestio-043.html">Quaestio 43<br></a></li>
               <li><a href="liber-3-quaestio-044.html">Quaestio 44<br></a></li>
               <li><a href="liber-3-quaestio-045.html">Quaestio 45<br></a></li>
               <li><a href="liber-3-quaestio-046.html">Quaestio 46<br></a></li>
               <li><a href="liber-3-quaestio-047.html">Quaestio 47<br>Over de verstandigheid op zichzelf beschouwd </a></li>
               <li><a href="liber-3-quaestio-048.html">Quaestio 48<br>Over de onderdelen der verstandigheid </a></li>
               <li><a href="liber-3-quaestio-049.html">Quaestio 49<br>Over de integrerende of onontbeerlijke delen der verstandigheid afzonderlijk </a></li>
               <li><a href="liber-3-quaestio-050.html">Quaestio 50<br>Over de subjectieve delen, of soorten van de verstandigheid </a></li>
               <li><a href="liber-3-quaestio-051.html">Quaestio 51<br>Over de potentiële of bijkomstige onderdelen van de verstandigheid </a></li>
               <li><a href="liber-3-quaestio-052.html">Quaestio 52<br>Over de gave van raad </a></li>
               <li><a href="liber-3-quaestio-053.html">Quaestio 53<br>Over de onverstandigheid </a></li>
               <li><a href="liber-3-quaestio-054.html">Quaestio 54<br>Over de nalatigheid </a></li>
               <li><a href="liber-3-quaestio-055.html">Quaestio 55<br>Over de ondeugden tegen de verstandigheid, die een zekere gelijkenis met haar vertonen
                     </a></li>
               <li><a href="liber-3-quaestio-056.html">Quaestio 56<br>Over de geboden, betreffende de verstandigheid </a></li>
               <li><a href="liber-3-quaestio-057.html">Quaestio 57<br>Over het recht </a></li>
               <li><a href="liber-3-quaestio-058.html">Quaestio 58<br>Over de rechtvaardigheid </a></li>
               <li><a href="liber-3-quaestio-059.html">Quaestio 59<br>Over de onrechtvaardigheid </a></li>
               <li><a href="liber-3-quaestio-060.html">Quaestio 60<br>Over het oordeel </a></li>
               <li><a href="liber-3-quaestio-061.html">Quaestio 61<br>Over de delen van de rechtvaardigheid </a></li>
               <li><a href="liber-3-quaestio-062.html">Quaestio 62<br>Over de teruggave </a></li>
               <li><a href="liber-3-quaestio-063.html">Quaestio 63<br>Over het aanzien van personen </a></li>
               <li><a href="liber-3-quaestio-064.html">Quaestio 64<br>Over de doodslag </a></li>
               <li><a href="liber-3-quaestio-065.html">Quaestio 65<br>Over de andere onrechtvaardigheden die tegen de persoon worden bedreven </a></li>
               <li><a href="liber-3-quaestio-066.html">Quaestio 66<br>Over diefstal en roof </a></li>
               <li><a href="liber-3-quaestio-067.html">Quaestio 67<br></a></li>
               <li><a href="liber-3-quaestio-068.html">Quaestio 68<br></a></li>
               <li><a href="liber-3-quaestio-069.html">Quaestio 69<br></a></li>
               <li><a href="liber-3-quaestio-070.html">Quaestio 70<br></a></li>
               <li><a href="liber-3-quaestio-071.html">Quaestio 71<br></a></li>
               <li><a href="liber-3-quaestio-072.html">Quaestio 72<br></a></li>
               <li><a href="liber-3-quaestio-073.html">Quaestio 73<br></a></li>
               <li><a href="liber-3-quaestio-074.html">Quaestio 74<br></a></li>
               <li><a href="liber-3-quaestio-075.html">Quaestio 75<br></a></li>
               <li><a href="liber-3-quaestio-076.html">Quaestio 76<br></a></li>
               <li><a href="liber-3-quaestio-077.html">Quaestio 77<br></a></li>
               <li><a href="liber-3-quaestio-078.html">Quaestio 78<br></a></li>
               <li><a href="liber-3-quaestio-079.html">Quaestio 79<br></a></li>
               <li><a href="liber-3-quaestio-080.html">Quaestio 80<br>Over wat deel heeft aan de kracht van de Rechtvaardigheid </a></li>
               <li><a href="liber-3-quaestio-081.html">Quaestio 81<br>Over de Godsdienstigheid </a></li>
               <li><a href="liber-3-quaestio-082.html">Quaestio 82<br>Over de Toewijding </a></li>
               <li><a href="liber-3-quaestio-083.html">Quaestio 83<br>Over het Gebed </a></li>
               <li><a href="liber-3-quaestio-084.html">Quaestio 84<br>Over de Aanbidding </a></li>
               <li><a href="liber-3-quaestio-085.html">Quaestio 85<br>Over de Offers </a></li>
               <li><a href="liber-3-quaestio-086.html">Quaestio 86<br>Over de Wijgeschenken en Eerstelingen Offers </a></li>
               <li><a href="liber-3-quaestio-087.html">Quaestio 87<br>Over de Tienden </a></li>
               <li><a href="liber-3-quaestio-088.html">Quaestio 88<br>Over de Gelofte </a></li>
               <li><a href="liber-3-quaestio-089.html">Quaestio 89<br>Over de Eed </a></li>
               <li><a href="liber-3-quaestio-090.html">Quaestio 90<br>Over het gebruik van Gods naam bij een Bezwering </a></li>
               <li><a href="liber-3-quaestio-091.html">Quaestio 91<br>Over het gebruik van Gods Naam om Hem lovend aan te roepen </a></li>
               <li><a href="liber-3-quaestio-092.html">Quaestio 92<br>Over de Bijgelovigheid </a></li>
               <li><a href="liber-3-quaestio-093.html">Quaestio 93<br>Over het bijgeloof in het op een verkeerde manier dienen van de ware God </a></li>
               <li><a href="liber-3-quaestio-094.html">Quaestio 94<br>Over de Afgoderij </a></li>
               <li><a href="liber-3-quaestio-095.html">Quaestio 95<br>Over het bijgeloof in de Waarzeggerij </a></li>
               <li><a href="liber-3-quaestio-096.html">Quaestio 96<br>Over de bijgelovige gebruiken </a></li>
               <li><a href="liber-3-quaestio-097.html">Quaestio 97<br>Over het op de proef stellen van God </a></li>
               <li><a href="liber-3-quaestio-098.html">Quaestio 98<br>Over de Meineed </a></li>
               <li><a href="liber-3-quaestio-099.html">Quaestio 99<br>Over de Heiligschennis </a></li>
               <li><a href="liber-3-quaestio-100.html">Quaestio 100<br>Over de Simonie </a></li>
               <li><a href="liber-3-quaestio-101.html">Quaestio 101<br></a></li>
               <li><a href="liber-3-quaestio-102.html">Quaestio 102<br></a></li>
               <li><a href="liber-3-quaestio-103.html">Quaestio 103<br></a></li>
               <li><a href="liber-3-quaestio-104.html">Quaestio 104<br></a></li>
               <li><a href="liber-3-quaestio-105.html">Quaestio 105<br></a></li>
               <li><a href="liber-3-quaestio-106.html">Quaestio 106<br></a></li>
               <li><a href="liber-3-quaestio-107.html">Quaestio 107<br></a></li>
               <li><a href="liber-3-quaestio-108.html">Quaestio 108<br></a></li>
               <li><a href="liber-3-quaestio-109.html">Quaestio 109<br></a></li>
               <li><a href="liber-3-quaestio-110.html">Quaestio 110<br></a></li>
               <li><a href="liber-3-quaestio-111.html">Quaestio 111<br></a></li>
               <li><a href="liber-3-quaestio-112.html">Quaestio 112<br></a></li>
               <li><a href="liber-3-quaestio-113.html">Quaestio 113<br></a></li>
               <li><a href="liber-3-quaestio-114.html">Quaestio 114<br></a></li>
               <li><a href="liber-3-quaestio-115.html">Quaestio 115<br></a></li>
               <li><a href="liber-3-quaestio-116.html">Quaestio 116<br></a></li>
               <li><a href="liber-3-quaestio-117.html">Quaestio 117<br></a></li>
               <li><a href="liber-3-quaestio-118.html">Quaestio 118<br></a></li>
               <li><a href="liber-3-quaestio-119.html">Quaestio 119<br></a></li>
               <li><a href="liber-3-quaestio-120.html">Quaestio 120<br></a></li>
               <li><a href="liber-3-quaestio-121.html">Quaestio 121<br></a></li>
               <li><a href="liber-3-quaestio-122.html">Quaestio 122<br></a></li>
               <li><a href="liber-3-quaestio-123.html">Quaestio 123<br></a></li>
               <li><a href="liber-3-quaestio-124.html">Quaestio 124<br></a></li>
               <li><a href="liber-3-quaestio-125.html">Quaestio 125<br></a></li>
               <li><a href="liber-3-quaestio-126.html">Quaestio 126<br></a></li>
               <li><a href="liber-3-quaestio-127.html">Quaestio 127<br></a></li>
               <li><a href="liber-3-quaestio-128.html">Quaestio 128<br></a></li>
               <li><a href="liber-3-quaestio-129.html">Quaestio 129<br></a></li>
               <li><a href="liber-3-quaestio-130.html">Quaestio 130<br></a></li>
               <li><a href="liber-3-quaestio-131.html">Quaestio 131<br></a></li>
               <li><a href="liber-3-quaestio-132.html">Quaestio 132<br></a></li>
               <li><a href="liber-3-quaestio-133.html">Quaestio 133<br></a></li>
               <li><a href="liber-3-quaestio-134.html">Quaestio 134<br></a></li>
               <li><a href="liber-3-quaestio-135.html">Quaestio 135<br></a></li>
               <li><a href="liber-3-quaestio-136.html">Quaestio 136<br></a></li>
               <li><a href="liber-3-quaestio-137.html">Quaestio 137<br></a></li>
               <li><a href="liber-3-quaestio-138.html">Quaestio 138<br></a></li>
               <li><a href="liber-3-quaestio-139.html">Quaestio 139<br></a></li>
               <li><a href="liber-3-quaestio-140.html">Quaestio 140<br></a></li>
               <li><a href="liber-3-quaestio-141.html">Quaestio 141<br></a></li>
               <li><a href="liber-3-quaestio-142.html">Quaestio 142<br></a></li>
               <li><a href="liber-3-quaestio-144.html">Quaestio 144<br></a></li>
               <li><a href="liber-3-quaestio-145.html">Quaestio 145<br></a></li>
               <li><a href="liber-3-quaestio-146.html">Quaestio 146<br></a></li>
               <li><a href="liber-3-quaestio-147.html">Quaestio 147<br></a></li>
               <li><a href="liber-3-quaestio-148.html">Quaestio 148<br></a></li>
               <li><a href="liber-3-quaestio-149.html">Quaestio 149<br></a></li>
               <li><a href="liber-3-quaestio-150.html">Quaestio 150<br></a></li>
               <li><a href="liber-3-quaestio-151.html">Quaestio 151<br></a></li>
               <li><a href="liber-3-quaestio-152.html">Quaestio 152<br></a></li>
               <li><a href="liber-3-quaestio-153.html">Quaestio 153<br></a></li>
               <li><a href="liber-3-quaestio-154.html">Quaestio 154<br></a></li>
               <li><a href="liber-3-quaestio-155.html">Quaestio 155<br></a></li>
               <li><a href="liber-3-quaestio-156.html">Quaestio 156<br></a></li>
               <li><a href="liber-3-quaestio-157.html">Quaestio 157<br></a></li>
               <li><a href="liber-3-quaestio-158.html">Quaestio 158<br></a></li>
               <li><a href="liber-3-quaestio-159.html">Quaestio 159<br></a></li>
               <li><a href="liber-3-quaestio-160.html">Quaestio 160<br></a></li>
               <li><a href="liber-3-quaestio-161.html">Quaestio 161<br></a></li>
               <li><a href="liber-3-quaestio-162.html">Quaestio 162<br></a></li>
               <li><a href="liber-3-quaestio-163.html">Quaestio 163<br></a></li>
               <li><a href="liber-3-quaestio-164.html">Quaestio 164<br></a></li>
               <li><a href="liber-3-quaestio-165.html">Quaestio 165<br></a></li>
               <li><a href="liber-3-quaestio-166.html">Quaestio 166<br></a></li>
               <li><a href="liber-3-quaestio-167.html">Quaestio 167<br></a></li>
               <li><a href="liber-3-quaestio-168.html">Quaestio 168<br></a></li>
               <li><a href="liber-3-quaestio-169.html">Quaestio 169<br></a></li>
               <li><a href="liber-3-quaestio-170.html">Quaestio 170<br></a></li>
               <li><a href="liber-3-quaestio-171.html">Quaestio 171<br></a></li>
               <li><a href="liber-3-quaestio-172.html">Quaestio 172<br></a></li>
               <li><a href="liber-3-quaestio-173.html">Quaestio 173<br></a></li>
               <li><a href="liber-3-quaestio-174.html">Quaestio 174<br></a></li>
               <li><a href="liber-3-quaestio-175.html">Quaestio 175<br></a></li>
               <li><a href="liber-3-quaestio-176.html">Quaestio 176<br></a></li>
               <li><a href="liber-3-quaestio-177.html">Quaestio 177<br></a></li>
               <li><a href="liber-3-quaestio-178.html">Quaestio 178<br></a></li>
               <li><a href="liber-3-quaestio-179.html">Quaestio 179<br></a></li>
               <li><a href="liber-3-quaestio-180.html">Quaestio 180<br></a></li>
               <li><a href="liber-3-quaestio-181.html">Quaestio 181<br></a></li>
               <li><a href="liber-3-quaestio-182.html">Quaestio 182<br></a></li>
               <li><a href="liber-3-quaestio-183.html">Quaestio 183<br></a></li>
               <li><a href="liber-3-quaestio-184.html">Quaestio 184<br></a></li>
               <li><a href="liber-3-quaestio-185.html">Quaestio 185<br></a></li>
               <li><a href="liber-3-quaestio-186.html">Quaestio 186<br></a></li>
               <li><a href="liber-3-quaestio-187.html">Quaestio 187<br></a></li>
               <li><a href="liber-3-quaestio-188.html">Quaestio 188<br></a></li>
               <li><a href="liber-3-quaestio-189.html">Quaestio 189<br></a></li>
            </ul>
         </nav>
         <nav id="nav-ternary">
            <ul class="nav-ternary-grid">
               <li><a data-figure="figure-articulus" href="liber-3-quaestio-186.html#articulus">Prooemium</a></li>
               <li><a data-figure="figure-articulus1" href="liber-3-quaestio-186.html#articulus1">Articulus 1<br></a></li>
               <li><a data-figure="figure-articulus2" href="liber-3-quaestio-186.html#articulus2">Articulus 2<br></a></li>
               <li><a data-figure="figure-articulus3" href="liber-3-quaestio-186.html#articulus3">Articulus 3<br></a></li>
               <li><a data-figure="figure-articulus4" href="liber-3-quaestio-186.html#articulus4">Articulus 4<br></a></li>
               <li><a data-figure="figure-articulus5" href="liber-3-quaestio-186.html#articulus5">Articulus 5<br></a></li>
               <li><a data-figure="figure-articulus6" href="liber-3-quaestio-186.html#articulus6">Articulus 6<br></a></li>
               <li><a data-figure="figure-articulus7" href="liber-3-quaestio-186.html#articulus7">Articulus 7<br></a></li>
               <li><a data-figure="figure-articulus8" href="liber-3-quaestio-186.html#articulus8">Articulus 8<br></a></li>
               <li><a data-figure="figure-articulus9" href="liber-3-quaestio-186.html#articulus9">Articulus 9<br></a></li>
               <li><a data-figure="figure-articulus10" href="liber-3-quaestio-186.html#articulus10">Articulus 10<br></a></li>
               <li></li>
            </ul>
         </nav>
         <section class="figure-context" id="articulus">
            <div class="section-content">
               <div class="section-copy">
                  <h1>Secunda Secundae. Quaestio 186.<br></h1>
                  <p class="message">Deze Quaestio is niet beschikbaar in Nederlandse vertaling</p>
                  <h2>Prooemium</h2>
                  <figure id="figure-articulus"><script type="text/javascript">document.write(newShape())</script></figure>
                  <p class="latin pr">Deinde considerandum est de his quae pertinent ad statum religionis. Circa quod occurrit
                     quadruplex consideratio, quarum prima est de his in quibus principaliter consistit
                     religionis status; secunda, de his quae religiosis licite convenire possunt; tertia,
                     de distinctione religionum; quarta, de religionis ingressu. Circa primum quaeruntur
                     decem. Primo, utrum religiosorum status sit perfectus. Secundo, utrum religiosi teneantur
                     ad omnia consilia. Tertio, utrum voluntaria paupertas requiratur ad religionem. Quarto,
                     utrum requiratur continentia. Quinto, utrum requiratur obedientia. Sexto, utrum requiratur
                     quod haec cadant sub voto. Septimo, de sufficientia horum votorum. Octavo, de comparatione
                     eorum ad invicem. Nono, utrum religiosus semper mortaliter peccet quando transgreditur
                     statutum suae regulae. Decimo, utrum, ceteris paribus, in eodem genere peccati plus
                     peccet religiosus quam saecularis. (IIa-IIae, q. 186 pr.)
                  </p>
                  <p class="nl pr">
                     
                     
                  </p>
               </div>
            </div>
         </section>
         <section class="figure-context" id="articulus1">
            <div class="section-content">
               <div class="section-copy">
                  <h2>Articulus 1.<br></h2>
                  <figure id="figure-articulus1"><script type="text/javascript">document.write(newShape())</script></figure>
                  <p class="latin arg">Ad primum sic proceditur. Videtur quod religio non importet statum perfectionis. Illud
                     enim quod est de necessitate salutis, non videtur ad statum perfectionis pertinere.
                     Sed religio est de necessitate salutis, quia per eam uni vero Deo religamur, sicut
                     Augustinus dicit in libro de vera Relig.; vel religio dicitur ex eo quod Deum reeligimus,
                     quem amiseramus negligentes, ut Augustinus dicit in X de Civ. Dei. Ergo videtur quod
                     religio non nominet perfectionis statum. (IIa-IIae, q. 186 a. 1 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, religio, secundum Tullium, est quae naturae divinae cultum et caeremoniam
                     affert. Sed afferre Deo cultum et caeremoniam magis videtur pertinere ad ministeria
                     sacrorum ordinum quam ad diversitatem statuum, ut ex supra dictis patet. Ergo videtur
                     quod religio non nominet perfectionis statum. (IIa-IIae, q. 186 a. 1 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, status perfectionis distinguitur contra statum incipientium et proficientium.
                     Sed etiam in religione sunt aliqui incipientes et aliqui proficientes. Ergo religio
                     non nominat perfectionis statum. (IIa-IIae, q. 186 a. 1 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, religio videtur esse poenitentiae locus, dicitur enim in decretis, VII,
                     qu. I, praecipit sancta synodus ut quicumque de pontificali dignitate ad monachorum
                     vitam et poenitentiae descenderit locum, nunquam ad pontificatum resurgat. Sed locus
                     poenitentiae opponitur statui perfectionis, unde Dionysius, VI cap. Eccles. Hier.,
                     ponit poenitentes in infimo loco, scilicet inter purgandos. Ergo videtur quod religio
                     non sit status perfectionis. (IIa-IIae, q. 186 a. 1 arg. 4)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod in collationibus patrum, dicit abbas Moyses, de religiosis loquens,
                     ieiuniorum inediam, vigilias, labores, corporis nuditatem, lectionem, ceterasque virtutes
                     debere nos suscipere noverimus, ut ad perfectionem caritatis istis gradibus possimus
                     conscendere. Sed ea quae ad humanos actus pertinent, ab intentione finis speciem et
                     nomen recipiunt. Ergo religiosi pertinent ad statum perfectionis. Dionysius etiam,
                     VI cap. Eccles. Hier., dicit eos qui nominantur Dei famuli, ex Dei puro servitio et
                     famulatu uniri ad amabilem perfectionem. (IIa-IIae, q. 186 a. 1 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod, sicut ex supra dictis patet, id quod communiter multis convenit,
                     antonomastice attribuitur ei cui per excellentiam convenit, sicut nomen fortitudinis
                     vindicat sibi illa virtus quae circa difficillima firmitatem animi servat, et temperantiae
                     nomen vindicat sibi illa virtus quae temperat maximas delectationes. Religio autem,
                     ut supra habitum est, est quaedam virtus per quam aliquis ad Dei servitium et cultum
                     aliquid exhibet. Et ideo antonomastice religiosi dicuntur illi qui se totaliter mancipant
                     divino servitio, quasi holocaustum Deo offerentes. Unde Gregorius dicit, super Ezech.,
                     sunt quidam qui nihil sibimetipsis reservant, sed sensum, linguam, vitam atque substantiam
                     quam perceperunt, omnipotenti Deo immolant. In hoc autem perfectio hominis consistit
                     quod totaliter Deo inhaereat, sicut ex supra dictis patet. Et secundum hoc, religio
                     perfectionis statum nominat. (IIa-IIae, q. 186 a. 1 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod exhibere aliqua ad cultum Dei est de necessitate salutis,
                     sed quod aliquis totaliter se et sua divino cultui deputet, ad perfectionem pertinet. (IIa-IIae, q. 186 a. 1 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod, sicut supra dictum est, cum de virtute religionis ageretur,
                     ad religionem pertinent non solum oblationes sacrificiorum, et alia huiusmodi quae
                     sunt religioni propria, sed etiam actus omnium virtutum, secundum quod referuntur
                     ad Dei servitium et honorem, efficiuntur actus religionis. Et secundum hoc, si aliquis
                     totam vitam suam divino servitio deputet, tota vita sua ad religionem pertinebit.
                     Et secundum hoc, ex vita religiosa quam ducunt, religiosi dicuntur qui sunt in statu
                     perfectionis. (IIa-IIae, q. 186 a. 1 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod, sicut dictum est, religio nominat statum perfectionis ex
                     intentione finis. Unde non oportet quod quicumque est in religione, iam sit perfectus,
                     sed quod ad perfectionem tendat. Unde super illud Matth. XIX, si vis perfectus esse
                     etc., dicit Origenes quod ille qui mutavit pro divitiis paupertatem ut fiat perfectus,
                     non in ipso tempore quo tradiderit bona sua pauperibus, fiet omnino perfectus, sed
                     ex illa die incipiet speculatio Dei adducere eum ad omnes virtutes. Et hoc modo in
                     religione non omnes sunt perfecti, sed quidam incipientes, quidam proficientes. (IIa-IIae, q. 186 a. 1 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod religionis status principaliter est institutus ad perfectionem
                     adipiscendam per quaedam exercitia quibus tolluntur impedimenta perfectae caritatis.
                     Sublatis autem impedimentis perfectae caritatis, multo magis exciduntur occasiones
                     peccati, per quod totaliter tollitur caritas. Unde, cum ad poenitentem pertineat causas
                     peccatorum excidere, ex consequenti status religionis est convenientissimus poenitentiae
                     locus. Unde in decretis, XXXIII, qu. II, cap. admonere, consulitur cuidam qui uxorem
                     occiderat, ut potius monasterium ingrediatur, quod dicit esse melius et levius, quam
                     poenitentiam publicam agat remanendo in saeculo. (IIa-IIae, q. 186 a. 1 ad 4)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus2">
            <div class="section-content">
               <div class="section-copy">
                  <h2>Articulus 2.<br></h2>
                  <figure id="figure-articulus2"><script type="text/javascript">document.write(newShape())</script></figure>
                  <p class="latin arg">Ad secundum sic proceditur. Videtur quod quilibet religiosus teneatur ad omnia consilia.
                     Quicumque enim profitetur statum aliquem, tenetur ad ea quae illi statui conveniunt.
                     Sed quilibet religiosus profitetur statum perfectionis. Ergo quilibet religiosus tenetur
                     ad omnia consilia, quae ad perfectionis statum pertinent. (IIa-IIae, q. 186 a. 2 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Gregorius dicit, super Ezech., quod ille qui praesens saeculum deserit
                     et agit bona quae valet, quasi iam Aegypto derelicto, sacrificium praebet in eremo.
                     Sed deserere saeculum specialiter pertinet ad religiosos. Ergo etiam eorum est agere
                     omnia bona quae valent. Et ita videtur quod quilibet eorum teneatur ad omnia consilia
                     implenda. (IIa-IIae, q. 186 a. 2 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, si non requiritur ad statum perfectionis quod aliquis omnia consilia impleat,
                     sufficiens esse videtur si quaedam consilia impleat. Sed hoc falsum est, quia multi
                     in saeculari vita existentes aliqua consilia implent, ut patet de his qui continentiam
                     servant. Ergo videtur quod quilibet religiosus, qui est in statu perfectionis, teneatur
                     ad omnia quae sunt perfectionis. Huiusmodi autem sunt omnia consilia. (IIa-IIae, q. 186 a. 2 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra, ad ea quae sunt supererogationis non tenetur aliquis nisi ex propria obligatione.
                     Sed quilibet religiosus obligat se ad aliqua determinata, quidam ad haec, quidam ad
                     illa. Non ergo omnes tenentur ad omnia. (IIa-IIae, q. 186 a. 2 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod ad perfectionem aliquid pertinet tripliciter. Uno modo, essentialiter.
                     Et sic, sicut supra dictum est, ad perfectionem pertinet perfecta observantia praeceptorum
                     caritatis. Alio modo ad perfectionem pertinet aliquid consequenter sicut illa quae
                     consequuntur ex perfectione caritatis, puta quod aliquis maledicenti benedicat et
                     alia huiusmodi impleat, quae, etsi secundum praeparationem animi sint in praecepto,
                     ut scilicet impleantur quando necessitas requirit, tamen ex superabundantia caritatis
                     procedit quod etiam extra necessitatem quandoque talia impleantur. Tertio modo pertinet
                     aliquid ad perfectionem instrumentaliter et dispositive, sicut paupertas, continentia,
                     abstinentia et alia huiusmodi. Dictum est autem quod ipsa perfectio caritatis est
                     finis status religionis, status autem religionis est quaedam disciplina vel exercitium
                     ad perfectionem perveniendi. Ad quam quidem aliqui pervenire nituntur exercitiis diversis,
                     sicut etiam medicus ad sanandum uti potest diversis medicamentis. Manifestum est autem
                     quod illi qui operatur ad finem, non ex necessitate convenit quod iam assecutus sit
                     finem, sed requiritur quod per aliquam viam tendat in finem. Et ideo ille qui statum
                     religionis assumit, non tenetur habere perfectam caritatem, sed tenetur ad hoc tendere
                     et operam dare ut habeat caritatem perfectam. Et eadem ratione, non tenetur ad hoc
                     quod illa impleat quae perfectionem caritatis consequuntur, tenetur autem ut ad ea
                     implenda intendat. Contra quod facit contemnens. Unde non peccat si ea praetermittat,
                     sed si ea contemnat. Similiter etiam non tenetur ad omnia exercitia quibus ad perfectionem
                     pervenitur, sed ad illa determinate quae sunt ei taxata secundum regulam quam professus
                     est. (IIa-IIae, q. 186 a. 2 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod ille qui transit ad religionem, non profitetur se esse
                     perfectum, sed profitetur se adhibere studium ad perfectionem consequendam, sicut
                     etiam ille qui intrat scholas, non profitetur se scientem, sed profitetur se studentem
                     ad scientiam acquirendam. Unde sicut Augustinus dicit, VIII de Civ. Dei, Pythagoras
                     noluit profiteri se sapientem, sed sapientiae amatorem. Et ideo religiosus non est
                     transgressor professionis si non sit perfectus, sed solum si contemnat ad perfectionem
                     tendere. (IIa-IIae, q. 186 a. 2 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod, sicut diligere Deum ex toto corde tenentur omnes, est tamen
                     aliqua perfectionis totalitas quae sine peccato praetermitti non potest, aliqua autem
                     quae sine peccato praetermittitur, dum tamen desit contemptus, ut supra dictum est,
                     ita etiam omnes, tam religiosi quam saeculares, tenentur aliqualiter facere quidquid
                     boni possunt, omnibus enim communiter dicitur, Eccle. IX, quidquid potest manus tua,
                     instanter operare; est tamen aliquis modus hoc praeceptum implendi quo peccatum vitatur,
                     si scilicet homo faciat quod potest secundum quod requirit conditio sui status; dummodo
                     contemptus non adsit agendi meliora, per quem animus obfirmatur contra spiritualem
                     profectum. (IIa-IIae, q. 186 a. 2 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod quaedam consilia sunt quae si praetermitterentur, tota vita
                     hominis implicaretur negotiis saecularibus, puta si aliquis haberet proprium, vel
                     matrimonio uteretur, aut aliquid huiusmodi faceret quod pertinet ad essentialia religionis
                     vota. Et ideo ad omnia talia consilia observanda religiosi tenentur. Sunt autem quaedam
                     consilia de quibusdam particularibus melioribus actibus, quae praetermitti possunt
                     absque hoc quod vita hominis saecularibus actibus implicetur. Unde non oportet quod
                     ad omnia talia religiosi teneantur. (IIa-IIae, q. 186 a. 2 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus3">
            <div class="section-content">
               <div class="section-copy">
                  <h2>Articulus 3.<br></h2>
                  <figure id="figure-articulus3"><script type="text/javascript">document.write(newShape())</script></figure>
                  <p class="latin arg">Ad tertium sic proceditur. Videtur quod paupertas non requiratur ad perfectionem religionis.
                     Non enim videtur ad statum perfectionis pertinere illud quod illicite fit. Sed quod
                     homo omnia sua relinquat, videtur esse illicitum, apostolus enim, II ad Cor. VIII,
                     dat formam fidelibus eleemosynas faciendi, dicens, si voluntas prompta est, secundum
                     id quod habet, accepta est, idest, ut necessaria retineatis; et postea subdit, non
                     ut aliis sit remissio, vobis autem tribulatio, Glossa, idest, paupertas. Et super
                     illud I ad Tim. VI, habentes alimenta et quibus tegamur, dicit Glossa, etsi nihil
                     intulerimus vel ablaturi simus, non tamen omnino abiicienda sunt haec temporalia.
                     Ergo videtur quod voluntaria paupertas non requiratur ad perfectionem religionis. (IIa-IIae, q. 186 a. 3 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quicumque se exponit periculo, peccat. Sed ille qui, omnibus suis relictis,
                     voluntariam paupertatem sectatur, exponit se periculo, et spirituali, secundum illud
                     Prov. XXX, ne forte, egestate compulsus, furer et periurem nomen Dei mei, et Eccli.
                     XXVII, propter inopiam multi perierunt; et etiam corporali, dicitur enim Eccle. VII,
                     sicut protegit sapientia, sic protegit et pecunia. Et philosophus dicit, in IV Ethic.,
                     quod videtur quaedam perditio ipsius hominis esse corruptio divitiarum, quia per has
                     homo vivit. Ergo videtur quod voluntaria paupertas non requiratur ad perfectionem
                     religiosae vitae. (IIa-IIae, q. 186 a. 3 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, virtus in medio consistit, ut dicitur in II Ethic. Sed ille qui omnia dimittit
                     per voluntariam paupertatem, non videtur in medio consistere, sed magis in extremo.
                     Ergo non agit virtuose. Et ita hoc non pertinet ad vitae perfectionem. (IIa-IIae, q. 186 a. 3 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, ultima perfectio hominis in beatitudine consistit. Sed divitiae conferunt
                     ad beatitudinem, dicitur enim Eccli. XXXI, beatus est dives qui inventus est sine
                     macula. Et philosophus dicit, in I Ethic., quod divitiae organice deserviunt ad felicitatem.
                     Ergo voluntaria paupertas non requiritur ad perfectionem religionis. (IIa-IIae, q. 186 a. 3 arg. 4)
                  </p>
                  <p class="nl arg">
                     
                     
                  </p>
                  <p class="latin arg">Praeterea, status episcoporum est perfectior quam status religionis. Sed episcopi
                     possunt proprium habere, ut supra habitum est. Ergo et religiosi. (IIa-IIae, q. 186 a. 3 arg. 5)
                  </p>
                  <p class="nl arg">
                     
                     
                  </p>
                  <p class="latin arg">Praeterea, dare eleemosynam est opus maxime Deo acceptum, et, sicut Chrysostomus dicit,
                     medicamentum quod maxime in poenitentia operatur. Sed paupertas excludit eleemosynarum
                     largitionem. Ergo videtur quod paupertas ad perfectionem religionis non pertineat. (IIa-IIae, q. 186 a. 3 arg. 6)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Gregorius dicit, VIII Moral., sunt nonnulli iustorum qui, ad comprehendendum
                     culmen perfectionis accincti, dum altiora interius appetunt, exterius cuncta derelinquunt.
                     Sed accingi ad comprehendendum culmen perfectionis proprie pertinet ad religiosos,
                     ut dictum est. Ergo eis competit ut per voluntariam paupertatem cuncta exterius derelinquant. (IIa-IIae, q. 186 a. 3 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod, sicut supra dictum est, status religionis est quoddam exercitium
                     et disciplina per quam pervenitur ad perfectionem caritatis. Ad quod quidem necessarium
                     est quod aliquis affectum suum totaliter abstrahat a rebus mundanis, dicit enim Augustinus,
                     in X Confess., ad Deum loquens, minus te amat qui tecum aliquid amat quod non propter
                     te amat. Unde et in libro octogintatrium quaest., dicit Augustinus quod nutrimentum
                     caritatis est imminutio cupiditatis, perfectio, nulla cupiditas. Ex hoc autem quod
                     aliquis res mundanas possidet, allicitur animus eius ad earum amorem. Unde Augustinus
                     dicit, in epistola ad Paulinum et Therasiam, quod terrena diliguntur arctius adepta
                     quam concupita. Nam unde iuvenis ille tristis discessit, nisi quia magnas habebat
                     divitias? Aliud est enim nolle incorporare quae desunt, aliud iam incorporata divellere,
                     illa enim velut extranea repudiantur; ista velut membra praeciduntur. Et Chrysostomus
                     dicit, super Matth., quod appositio divitiarum maiorem accendit flammam, et vehementior
                     fit cupido. Et inde est quod ad perfectionem caritatis acquirendam, primum fundamentum
                     est voluntaria paupertas, ut aliquis absque proprio vivat, dicente domino, Matth.
                     XIX, si vis perfectus esse, vade et vende omnia quae habes et da pauperibus, et veni,
                     sequere me. (IIa-IIae, q. 186 a. 3 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, sicut Glossa ibidem subdit, non ideo dixit apostolus
                     (scilicet, ut vobis non sit tribulatio, idest paupertas), quin melius esset, sed infirmis
                     timet, quos sic dare monet ut egestatem non patiantur. Unde similiter etiam ex Glossa
                     alia non est intelligendum quod non liceat omnia temporalia abiicere, sed quod hoc
                     non ex necessitate requiritur. Unde et Ambrosius dicit, in I de Offic., dominus non
                     vult, scilicet ex necessitate praecepti, simul effundi opes, sed dispensari, nisi
                     forte ut Eliseus boves suos occidit et pavit pauperes ex eo quod habuit, ut nulla
                     cura teneretur domestica. (IIa-IIae, q. 186 a. 3 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod ille qui omnia sua dimittit propter Christum, non exponit
                     se periculo, neque spirituali neque corporali. Spirituale enim periculum ex paupertate
                     provenit quando non est voluntaria, quia ex affectu aggregandi pecunias, quem patiuntur
                     illi qui involuntarie sunt pauperes, incidit homo in multa peccata; secundum illud
                     I ad Tim. ult., qui volunt divites fieri, incidunt in tentationem et in laqueum Diaboli.
                     Iste autem affectus deponitur ab his qui voluntariam paupertatem sequuntur, magis
                     autem dominatur in his qui divitias possident, ut ex dictis patet. Corporale etiam
                     periculum non imminet illis qui, intentione sequendi Christum, omnia sua relinquunt,
                     divinae providentiae se committentes. Unde Augustinus dicit, in libro de Serm. Dom.
                     in monte, quaerentibus regnum Dei et iustitiam eius non debet subesse sollicitudo
                     ne necessaria desint. (IIa-IIae, q. 186 a. 3 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod medium virtutis, secundum philosophum, in II Ethic., accipitur
                     secundum rationem rectam, non secundum quantitatem rei. Et ideo quidquid potest fieri
                     secundum rationem rectam, non est vitiosum ex magnitudine quantitatis, sed magis virtuosum.
                     Esset autem praeter rationem rectam si quis omnia sua consumeret in intemperantiam,
                     vel absque utilitate. Est autem secundum rationem rectam quod aliquis divitias abiiciat
                     ut contemplationi sapientiae vacet, quod etiam philosophi quidam fecisse leguntur.
                     Dicit enim Hieronymus, in epistola ad Paulinum, Crates ille Thebanus, homo quondam
                     ditissimus, cum ad philosophandum Athenas pergeret, magnum auri pondus abiecit, nec
                     putavit se posse simul divitias et virtutes possidere. Unde multo magis secundum rationem
                     rectam est ut homo omnia sua relinquat ad hoc quod Christum perfecte sequatur. Unde
                     Hieronymus dicit, in epistola ad rusticum monachum, nudum Christum nudus sequere. (IIa-IIae, q. 186 a. 3 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod duplex est beatitudo sive felicitas, una quidem perfecta,
                     quam expectamus in futura vita; alia autem imperfecta, secundum quam aliqui dicuntur
                     in hac vita beati. Praesentis autem vitae felicitas est duplex, una quidem secundum
                     vitam activam, alia vero secundum vitam contemplativam, ut patet per philosophum,
                     in X Ethic. Ad felicitatem igitur vitae activae, quae consistit in exterioribus operationibus,
                     divitiae instrumentaliter coadiuvant, quia, ut philosophus dicit, in I Ethic. multa
                     operamur per amicos, per divitias et per civilem potentiam, sicut per quaedam organa.
                     Ad felicitatem autem contemplativae vitae non multum operantur, sed magis impediunt,
                     inquantum sua sollicitudine impediunt animi quietem, quae maxime necessaria est contemplanti.
                     Et hoc est quod philosophus dicit, in X Ethic., quod ad actiones multis opus est,
                     speculanti vero nullo talium, scilicet exteriorum bonorum, ad operationem necessitas,
                     sed impedimenta sunt ad speculationem. Ad futuram vero beatitudinem ordinatur aliquis
                     per caritatem. Et quia voluntaria paupertas est efficax exercitium perveniendi ad
                     perfectam caritatem, ideo multum valet ad caelestem beatitudinem consequendam, unde
                     et dominus, Matth. XIX, dicit, vade et vende omnia quae habes et da pauperibus, et
                     habebis thesaurum in caelo. Divitiae autem habitae per se quidem natae sunt perfectionem
                     caritatis impedire, principaliter alliciendo animum et distrahendo unde dicitur, Matth.
                     XIII, quod sollicitudo saeculi et fallacia divitiarum suffocat verbum Dei; quia, ut
                     Gregorius dicit, dum bonum desiderium ad cor intrare non sinunt, quasi aditum flatus
                     vitalis necant. Et ideo difficile est caritatem inter divitias conservare. Unde dominus
                     dicit, Matth. XIX, quod dives difficile intrabit in regnum caelorum. Quod quidem intelligendum
                     est de eo qui actu habet divitias, nam de eo qui affectum in divitiis ponit, dicit
                     hoc esse impossibile, secundum expositionem Chrisostomi, cum subdit, facilius est
                     camelum per foramen acus transire quam divitem intrare in regnum caelorum. Et ideo
                     non simpliciter dives dicitur esse beatus, sed, qui inventus est sine macula et post
                     aurum non abiit. Et hoc, quia rem difficilem fecit, unde subditur, quis est hic. Et
                     laudabimus eum? Fecit enim mirabilia in vita sua, ut scilicet, inter divitias positus,
                     divitias non amaret. (IIa-IIae, q. 186 a. 3 ad 4)
                  </p>
                  <p class="nl ad">
                     
                     
                  </p>
                  <p class="latin ad">Ad quintum dicendum quod status episcopalis non ordinatur ad perfectionem adipiscendam,
                     sed potius ut ex perfectione quam quis habet, alios gubernet, non solum ministrando
                     spiritualia, sed etiam temporalia. Quod pertinet ad vitam activam, in qua multa operanda
                     occurrunt instrumentaliter per divitias, ut dictum est. Et ideo ab episcopis, qui
                     profitentur gubernationem gregis Christi, non exigitur quod proprio careant, sicut
                     exigitur a religiosis, qui profitentur disciplinam perfectionis acquirendae. (IIa-IIae, q. 186 a. 3 ad 5)
                  </p>
                  <p class="nl ad">
                     
                     
                  </p>
                  <p class="latin ad">Ad sextum dicendum quod abrenuntiatio propriarum divitiarum comparatur ad eleemosynarum
                     largitionem sicut universale ad particulare, et holocaustum ad sacrificium. Unde Gregorius
                     dicit, super Ezech., quod illi qui ex possessis rebus subsidia egentibus ministrant,
                     in bonis quae faciunt sacrificium offerunt, quia aliquid Deo immolant, et aliquid
                     sibi reservant, qui vero nihil sibi reservant, offerunt holocaustum, quod est maius
                     sacrificio. Unde etiam Hieronymus, contra Vigilant., dicit, quod autem asserit eos
                     melius facere qui utantur rebus suis et paulatim fructus possessionum pauperibus dividant,
                     non a me eis, sed a Deo respondetur, si vis perfectus esse, et cetera. Et postea subdit,
                     iste quem tu laudas, secundus et tertius gradus est, quem et nos recipimus, dummodo
                     sciamus prima secundis et tertiis praeferenda. Et ideo, ad excludendum errorem Vigilantii,
                     dicitur in libro de ecclesiasticis dogmatibus, bonum est facultates cum dispensatione
                     pauperibus erogare, melius est, pro intentione sequendi dominum, insimul donare, et,
                     absolutum sollicitudine, egere cum Christo. (IIa-IIae, q. 186 a. 3 ad 6)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus4">
            <div class="section-content">
               <div class="section-copy">
                  <h2>Articulus 4.<br></h2>
                  <figure id="figure-articulus4"><script type="text/javascript">document.write(newShape())</script></figure>
                  <p class="latin arg">Ad quartum sic proceditur. Videtur quod perpetua continentia non requiratur ad perfectionem
                     religionis. Omnis enim Christianae vitae perfectio ab apostolis Christi coepit. Sed
                     apostoli continentiam non videntur servasse, ut patet de Petro, qui socrum legitur
                     habuisse, Matth. VIII. Ergo videtur quod ad perfectionem religionis non requiratur
                     perpetua continentia. (IIa-IIae, q. 186 a. 4 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, primum perfectionis exemplar nobis in Abraham ostenditur, cui dominus dixit,
                     Gen. XVII, ambula coram me, et esto perfectus. Sed exemplatum non oportet quod excedat
                     exemplar. Ergo non requiritur ad perfectionem religionis perpetua continentia. (IIa-IIae, q. 186 a. 4 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, illud quod requiritur ad perfectionem religionis, in omni religione invenitur.
                     Sunt autem aliqui religiosi qui uxoribus utuntur. Non ergo religionis perfectio exigit
                     perpetuam continentiam. (IIa-IIae, q. 186 a. 4 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod apostolus dicit, II ad Cor. VII, mundemus nos ab omni inquinamento
                     carnis et spiritus, perficientes sanctificationem nostram in timore Dei. Sed munditia
                     carnis et spiritus conservatur per continentiam, dicitur enim I ad Cor. VII, mulier
                     innupta et virgo cogitat quae domini sunt, ut sit sancta corpore et spiritu. Ergo
                     perfectio religionis requirit continentiam. (IIa-IIae, q. 186 a. 4 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod ad statum religionis requiritur subtractio eorum per quae
                     homo impeditur ne totaliter feratur ad Dei servitium. Usus autem carnalis copulae
                     retrahit animum ne totaliter feratur in Dei servitium, dupliciter. Uno modo, propter
                     vehementiam delectationis, ex cuius frequenti experientia augetur concupiscentia,
                     ut etiam philosophus dicit, in III Ethic. Et inde est quod usus venereorum retrahit
                     animam ab illa perfecta intentione tendendi in Deum. Et hoc est quod Augustinus dicit,
                     in I Soliloq., nihil esse sentio quod magis ex arce deiiciat animum virilem quam blandimenta
                     feminae, corporumque ille contactus sine quo uxor haberi non potest. Alio modo, propter
                     sollicitudinem quam ingerit homini de gubernatione uxoris et filiorum, et rerum temporalium
                     quae ad eorum sustentationem sufficiant. Unde apostolus dicit quod qui sine uxore
                     est, sollicitus est quae sunt domini, quomodo placeat Deo, qui autem cum uxore est,
                     sollicitus est quae sunt mundi, quomodo placeat uxori. Et ideo continentia perpetua
                     requiritur ad perfectionem religionis, sicut et voluntaria paupertas. Unde sicut damnatus
                     est Vigilantius, qui adaequavit divitias paupertati; ita damnatus est Iovinianus,
                     qui adaequavit matrimonium virginitati. (IIa-IIae, q. 186 a. 4 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod perfectio non solum paupertatis, sed etiam continentiae,
                     introducta est per Christum, qui dicit, Matth. XIX, sunt eunuchi qui castraverunt
                     seipsos propter regnum caelorum, et postea subdit, qui potest capere, capiat. Et ne
                     alicui spes perveniendi ad perfectionem tolleretur, assumpsit ad perfectionis statum
                     etiam illos quos invenit matrimonio iunctos. Non autem poterat absque iniuria fieri
                     quod viri uxores desererent, sicut absque iniuria fiebat quod homines divitias relinquerent.
                     Et ideo Petrum, quem invenit matrimonio iunctum, non separavit ab uxore. Ioannem tamen
                     nubere volentem a nuptiis revocavit. (IIa-IIae, q. 186 a. 4 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod, sicut Augustinus dicit, in libro de bono Coniug., melior
                     est castitas caelibum quam castitas nuptiarum, quarum Abraham unam habebat in usu,
                     ambas in habitu. Caste quippe coniugaliter vixit, esse autem castus sine coniugio
                     potuit, sed tunc non oportuit. Nec tamen quia antiqui patres perfectionem animi simul
                     cum divitiis et matrimonio habuerunt, quod ad magnitudinem virtutis pertinebat, propter
                     hoc infirmiores quique debent praesumere se tantae virtutis esse ut cum divitiis et
                     matrimonio possint ad perfectionem pervenire, sicut nec aliquis praesumit hostes inermis
                     invadere quia Samson cum mandibula asini multos hostium peremit. Nam illi patres,
                     si tempus fuisset continentiae et paupertatis servandae, studiosius hoc implessent. (IIa-IIae, q. 186 a. 4 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod illi modi vivendi secundum quos homines matrimonio utuntur,
                     non sunt simpliciter et absolute loquendo religiones, sed secundum quid, inquantum
                     scilicet in aliquo participant quaedam quae ad statum religionis pertinent. (IIa-IIae, q. 186 a. 4 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus5">
            <div class="section-content">
               <div class="section-copy">
                  <h2>Articulus 5.<br></h2>
                  <figure id="figure-articulus5"><script type="text/javascript">document.write(newShape())</script></figure>
                  <p class="latin arg">Ad quintum sic proceditur. Videtur quod obedientia non pertineat ad perfectionem religionis.
                     Illa enim videntur ad perfectionem religionis pertinere quae sunt supererogationis,
                     ad quae non omnes tenentur. Sed ad obediendum praelatis suis omnes tenentur, secundum
                     illud apostoli, Hebr. ult., obedite praepositis vestris, et subiacete eis. Ergo videtur
                     quod obedientia non pertineat ad perfectionem religionis. (IIa-IIae, q. 186 a. 5 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, obedientia proprie pertinere videtur ad eos qui debent regi sensu alieno,
                     quod est indiscretorum. Sed apostolus dicit, ad Heb. V, quod perfectorum est solidus
                     cibus, qui pro consuetudine exercitatos habent sensus ad discretionem boni et mali.
                     Ergo videtur quod obedientia non pertineat ad statum perfectorum. (IIa-IIae, q. 186 a. 5 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, si obedientia requireretur ad perfectionem religionis, oporteret quod omnibus
                     religiosis conveniret. Non autem omnibus convenit, sunt enim quidam religiosi solitariam
                     vitam agentes, qui non habent superiores, quibus obediant. Praelati etiam religionum
                     ad obedientiam non videntur teneri. Ergo obedientia non videtur pertinere ad perfectionem
                     religionis. (IIa-IIae, q. 186 a. 5 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, si votum obedientiae ad religionem requireretur, consequens esset quod
                     religiosi tenerentur praelatis suis in omnibus obedire, sicut et per votum continentiae
                     tenentur ab omnibus venereis abstinere. Sed non tenentur obedire in omnibus, ut supra
                     habitum est, cum de virtute obedientiae ageretur. Ergo votum obedientiae non requiritur
                     ad religionem. (IIa-IIae, q. 186 a. 5 arg. 4)
                  </p>
                  <p class="nl arg">
                     
                     
                  </p>
                  <p class="latin arg">Praeterea, illa servitia sunt Deo maxime accepta quae liberaliter et non ex necessitate
                     fiunt, secundum illud II ad Cor. IX, non ex tristitia aut ex necessitate. Sed illa
                     quae ex obedientia fiunt, fiunt ex necessitate praecepti. Ergo laudabilius fiunt bona
                     opera quae quis propria sponte facit. Votum ergo obedientiae non competit religioni,
                     per quam homines quaerunt ad meliora promoveri. (IIa-IIae, q. 186 a. 5 arg. 5)
                  </p>
                  <p class="nl arg">
                     
                     
                  </p>
                  <p class="latin sc">Sed contra, perfectio religionis maxime consistit in imitatione Christi, secundum
                     illud Matth. XIX, si vis perfectus esse, vade et vende omnia quae habes et da pauperibus,
                     et veni, sequere me. Sed in Christo maxime commendatur obedientia, secundum illud
                     Philip. II, factus est obediens usque ad mortem. Ergo videtur quod obedientia pertineat
                     ad perfectionem religionis. (IIa-IIae, q. 186 a. 5 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod, sicut supra dictum est, status religionis est quaedam disciplina
                     vel exercitium tendendi in perfectionem. Quicumque autem instruuntur vel exercitantur
                     ut perveniant ad aliquem finem, oportet quod directionem alicuius sequantur, secundum
                     cuius arbitrium instruantur vel exercitentur, quasi discipuli sub magistro. Et ideo
                     oportet quod religiosi, in his quae pertinent ad religiosam vitam, alicuius instructioni
                     et imperio subdantur. Unde et VII, qu. I, dicitur, monachorum vita subiectionis habet
                     verbum et discipulatus. Imperio autem et instructioni alterius subiicitur homo per
                     obedientiam. Et ideo obedientia requiritur ad religionis perfectionem. (IIa-IIae, q. 186 a. 5 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod obedire praelatis in his quae pertinent ad necessitatem
                     virtutis, non est supererogationis, sed omnibus commune, sed obedire in his quae pertinent
                     ad exercitium perfectionis, pertinet proprie ad religiosos. Et comparatur ista obedientia
                     ad aliam sicut universale ad particulare. Illi enim qui in saeculo vivunt, aliquid
                     sibi retinent et aliquid Deo largiuntur, et secundum hoc obedientiae praelatorum subduntur.
                     Illi vero qui vivunt in religione, totaliter se et sua tribuunt Deo, ut ex supra dictis
                     patet. Unde obedientia eorum est universalis. (IIa-IIae, q. 186 a. 5 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod, sicut philosophus dicit, in II Ethic., homines exercitantes
                     se in operibus perveniunt ad aliquos habitus, quos cum acquisierint, eosdem actus
                     maxime possunt operari. Sic igitur obediendo illi qui non sunt perfectionem adepti,
                     ad perfectionem perveniunt. Illi autem qui iam sunt perfectionem adepti, maxime prompti
                     sunt ad obediendum, non quasi indigentes dirigi ad perfectionem acquirendam; sed quasi
                     per hoc se conservantes in eo quod ad perfectionem pertinet. (IIa-IIae, q. 186 a. 5 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod subiectio religiosorum principaliter attenditur ad episcopos,
                     qui comparantur ad eos sicut perfectores ad perfectos, ut patet per Dionysium, VI
                     cap. Eccles. Hier., ubi etiam dicit quod monachorum ordo pontificum consummativis
                     virtutibus mancipatur, et divinis eorum illuminationibus edocetur. Unde ab episcoporum
                     obedientia nec eremitae, nec etiam praelati religionum excusantur. Et si a dioecesanis
                     episcopis totaliter vel in parte sunt exempti, obligantur tamen ad obediendum summo
                     pontifici, non solum in his quae sunt communia aliis, sed etiam in his quae specialiter
                     pertinent ad disciplinam religionis. (IIa-IIae, q. 186 a. 5 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod votum obedientiae ad religionem pertinens se extendit ad
                     dispositionem totius humanae vitae. Et secundum hoc, votum obedientiae habet quandam
                     universalitatem, licet non se extendat ad omnes particulares actus; quorum quidam
                     ad religionem non pertinent, quia non sunt de rebus pertinentibus ad dilectionem Dei
                     et proximi, sicut confricatio barbae vel levatio festucae de terra et similia, quae
                     non cadunt sub voto vel sub obedientia; quidam vero etiam contrariantur religioni.
                     Nec est simile de voto continentiae, per quam excluduntur actus omnino perfectioni
                     religionis contrarii. (IIa-IIae, q. 186 a. 5 ad 4)
                  </p>
                  <p class="nl ad">
                     
                     
                  </p>
                  <p class="latin ad">Ad quintum dicendum quod necessitas coactionis facit involuntarium, et ideo excludit
                     rationem laudis et meriti. Sed necessitas consequens obedientiam non est necessitas
                     coactionis, sed liberae voluntatis, inquantum homo vult obedire, licet forte non vellet
                     illud quod mandatur, secundum se consideratum, implere. Et ideo, quia necessitati
                     aliqua faciendi quae secundum se non placent, per votum obedientiae homo se subiicit
                     propter Deum; ex hoc ipso ea quae facit sunt Deo magis accepta, etiam si sint minora,
                     quia nihil maius homo potest Deo dare quam quod propriam voluntatem propter ipsum
                     alterius voluntati subiiciat. Unde in collationibus patrum dicitur deterrimum genus
                     monachorum esse Sarabaitas, qui, suas necessitates curantes, absoluti a seniorum iugo,
                     habent libertatem agendi quod libitum fuerit, et tamen magis quam hi qui in coenobiis
                     degunt, in operibus diebus ac noctibus consumuntur. (IIa-IIae, q. 186 a. 5 ad 5)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus6">
            <div class="section-content">
               <div class="section-copy">
                  <h2>Articulus 6.<br></h2>
                  <figure id="figure-articulus6"><script type="text/javascript">document.write(newShape())</script></figure>
                  <p class="latin arg">Ad sextum sic proceditur. Videtur quod non requiratur ad perfectionem religionis quod
                     praedicta tria, scilicet paupertas, continentia et obedientia, cadant sub voto. Disciplina
                     enim perfectionis assumendae ex traditione domini est accepta. Sed dominus, dans formam
                     perfectionis, Matth. XIX, dixit, si vis perfectus esse, vade et vende omnia quae habes
                     et da pauperibus, nulla mentione facta de voto. Ergo videtur quod votum non requiratur
                     ad disciplinam religionis. (IIa-IIae, q. 186 a. 6 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, votum consistit in quadam promissione Deo facta, unde Eccle. V, cum dixisset
                     sapiens, si quid vovisti Deo, ne moreris reddere, statim subdit, displicet enim ei
                     infidelis et stulta promissio. Sed ubi est exhibitio rei, non requiritur promissio.
                     Ergo sufficit ad perfectionem religionis quod aliquis servet paupertatem, continentiam
                     et obedientiam, absque voto. (IIa-IIae, q. 186 a. 6 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Augustinus dicit, ad Pollentium, de Adulterin. Coniug., ea sunt in nostris
                     officiis gratiora quae, cum liceret nobis etiam non impendere, tamen causa dilectionis
                     impendimus. Sed ea quae fiunt sine voto, licet non impendere, quod non licet de his
                     quae fiunt cum voto. Ergo videtur gratius esse Deo si quis paupertatem, continentiam
                     et obedientiam absque voto servaret. Non ergo votum requiritur ad perfectionem religionis. (IIa-IIae, q. 186 a. 6 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod in veteri lege Nazaraei cum voto sanctificabantur, secundum illud
                     Num. VI, vir sive mulier cum fecerit votum ut sanctificetur, et se voluerit domino
                     consecrare, et cetera. Per eos autem significantur illi qui ad perfectionis summam
                     pertingunt, ut dicit Glossa Gregorii ibidem. Ergo votum requiritur ad statum perfectionis. (IIa-IIae, q. 186 a. 6 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod ad religiosos pertinet quod sint in statu perfectionis, sicut
                     ex supra dictis patet. Ad statum autem perfectionis requiritur obligatio ad ea quae
                     sunt perfectionis. Quae quidem Deo fit per votum. Manifestum est autem ex praemissis
                     quod ad perfectionem Christianae vitae pertinet paupertas, continentia et obedientia.
                     Et ideo religionis status requirit ut ad haec tria aliquis voto obligetur. Unde Gregorius
                     dicit, super Ezech., cum quis omne quod habet, omne quod vivit, omne quod sapit, omnipotenti
                     Deo voverit, holocaustum est, quod quidem pertinere postea dicit ad eos qui praesens
                     saeculum deserunt. (IIa-IIae, q. 186 a. 6 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod ad perfectionem vitae dominus pertinere dixit quod aliquis
                     eum sequatur, non qualitercumque, sed ut ulterius retro non abiret, unde ipse dicit,
                     Luc. IX, nemo mittens manum ad aratrum et respiciens retro, aptus est regno Dei. Et
                     quamvis quidam de discipulis eius retrorsum abierint, tamen Petrus, loco aliorum,
                     domino interroganti, nunquid et vos vultis abire? Respondit, domine, ad quem ibimus?
                     Unde et Augustinus dicit, in libro de consensu Evangelist., quod, sicut Matthaeus
                     et Marcus narrant, Petrus et Andreas, non subductis ad terram navibus, tanquam causa
                     redeundi, secuti sunt eum, sed tanquam iubentem ut sequerentur. Haec autem immobilitas
                     sequelae Christi firmatur per votum. Et ideo votum requiritur ad perfectionem religionis. (IIa-IIae, q. 186 a. 6 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod perfectio religionis requirit, sicut Gregorius dicit, ut
                     aliquis omne quod vivit Deo exhibeat. Sed homo non potest totam vitam suam actu Deo
                     exhibere, quia non est tota simul, sed successive agitur. Unde non aliter homo potest
                     totam vitam Deo exhibere nisi per voti obligationem. (IIa-IIae, q. 186 a. 6 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod inter alia quae licet nobis non impendere, est etiam propria
                     libertas, quam homo ceteris rebus cariorem habet. Unde cum aliquis propria sponte
                     voto sibi adimit libertatem abstinendi ab his quae ad Dei servitium pertinent, hoc
                     fit Deo acceptissimum. Unde Augustinus dicit, in epistola ad Armentarium et Paulinam,
                     non te vovisse poeniteat, immo gaude iam tibi non licere quod cum tuo detrimento licuisset.
                     Felix necessitas quae in meliora compellit. (IIa-IIae, q. 186 a. 6 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus7">
            <div class="section-content">
               <div class="section-copy">
                  <h2>Articulus 7.<br></h2>
                  <figure id="figure-articulus7"><script type="text/javascript">document.write(newShape())</script></figure>
                  <p class="latin arg">Ad septimum sic proceditur. Videtur quod inconvenienter dicatur in his tribus votis
                     consistere religionis perfectionem. Perfectio enim vitae magis consistit in interioribus
                     quam in exterioribus actibus, secundum illud Rom. XIV, non est regnum Dei esca et
                     potus, sed iustitia et pax et gaudium in spiritu sancto. Sed per votum religionis
                     aliquis obligatur ad ea quae sunt perfectionis. Ergo magis deberent ad religionem
                     pertinere vota interiorum actuum, puta contemplationis, dilectionis Dei et proximi,
                     et aliorum huiusmodi, quam votum paupertatis, continentiae et obedientiae, quae pertinent
                     ad exteriores actus. (IIa-IIae, q. 186 a. 7 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, praedicta tria cadunt sub voto religionis inquantum pertinent ad quoddam
                     exercitium tendendi in perfectionem. Sed multa alia sunt in quibus religiosi exercitantur,
                     sicut abstinentia, vigiliae et alia huiusmodi. Ergo videtur quod inconvenienter ista
                     tria vota dicantur essentialiter ad statum perfectionis pertinere. (IIa-IIae, q. 186 a. 7 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, per votum obedientiae aliquis obligatur ad omnia implenda, secundum praeceptum
                     superioris, quae ad exercitium perfectionis pertinent. Ergo sufficit votum obedientiae,
                     absque aliis duobus votis. (IIa-IIae, q. 186 a. 7 arg. 3)
                  </p>
                  <p class="nl arg">
                     
                     
                  </p>
                  <p class="latin arg">Praeterea, ad exteriora bona pertinent non solum divitiae, sed etiam honores. Si ergo
                     per votum paupertatis religiosi terrenas divitias abdicant, debet esse etiam aliud
                     votum per quod honores mundanos contemnant. (IIa-IIae, q. 186 a. 7 arg. 4)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur extra, de statu monachorum, quod custodia castitatis et
                     abdicatio proprietatis sunt annexa regulae monachali. (IIa-IIae, q. 186 a. 7 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod religionis status potest considerari tripliciter, uno modo,
                     secundum quod est quoddam exercitium tendendi in perfectionem caritatis; alio modo,
                     secundum quod quietat humanum animum ab exterioribus sollicitudinibus, secundum illud
                     I ad Cor. VII, volo vos sine sollicitudine esse; tertio modo, secundum quod est quoddam
                     holocaustum, per quod aliquis totaliter se et sua offert Deo. Et secundum hoc, ex
                     his tribus votis integratur religionis status. Primo enim, quantum ad exercitium perfectionis,
                     requiritur quod aliquis a se removeat illa per quae posset impediri ne totaliter eius
                     affectus tendat in Deum, in quo consistit perfectio caritatis. Huiusmodi autem sunt
                     tria. Primo quidem, cupiditas exteriorum bonorum. Quae tollitur per votum paupertatis.
                     Secundum autem est concupiscentia sensibilium delectationum, inter quas praecellunt
                     delectationes venereae. Quae excluduntur per votum continentiae. Tertium autem est
                     inordinatio voluntatis humanae. Quae excluditur per votum obedientiae. Similiter autem
                     sollicitudinis saecularis inquietudo praecipue ingeritur homini circa tria. Primo
                     quidem, circa dispensationem exteriorum rerum. Et haec sollicitudo per votum paupertatis
                     homini aufertur. Secundo, circa gubernationem uxoris et filiorum. Quae amputatur per
                     votum continentiae. Tertio, circa dispositionem propriorum actuum. Quae amputatur
                     per votum obedientiae, quo aliquis se alterius dispositioni committit. Similiter etiam
                     holocaustum est cum aliquis totum quod habet, offert Deo, ut Gregorius dicit, super
                     Ezech. Habet autem homo triplex bonum, secundum philosophum, in I Ethic. Primo quidem,
                     exteriorum rerum. Quas quidem totaliter aliquis Deo offert per votum voluntariae paupertatis.
                     Secundo autem, bonum proprii corporis. Quod aliquis praecipue offert Deo per votum
                     continentiae, quo abrenuntiat maximis delectationibus corporis. Tertium autem bonum
                     est animae. Quod aliquis totaliter Deo offert per obedientiam, qua aliquis offert
                     Deo propriam voluntatem, per quam homo utitur omnibus potentiis et habitibus animae.
                     Et ideo convenienter ex tribus votis status religionis integratur. (IIa-IIae, q. 186 a. 7 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, sicut supra dictum est, status religionis ordinatur
                     sicut ad finem ad perfectionem caritatis, ad quam pertinent omnes interiores actus
                     virtutum, quarum mater est caritas, secundum illud I ad Cor. XIII, caritas patiens
                     est, benigna est, et cetera. Et ideo interiores actus virtutum, puta humilitatis,
                     patientiae et huiusmodi, non cadunt sub voto religionis, quod ordinatur ad ipsos sicut
                     ad finem. (IIa-IIae, q. 186 a. 7 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod omnes aliae religionum observantiae ordinantur ad praedicta
                     tria principalia vota. Nam si qua sunt instituta in religionibus ad procurandum victum,
                     puta labor, mendicitas vel alia huiusmodi, referuntur ad paupertatem, ad cuius conservationem
                     religiosi per hos modos victum suum procurant. Alia vero, quibus corpus maceratur,
                     sicut vigiliae, ieiunia et si qua sunt huiusmodi, directe ordinantur ad votum continentiae
                     observandum. Si qua vero sunt in religionibus instituta pertinentia ad humanos actus,
                     quibus aliquis ordinatur ad religionis finem, scilicet ad dilectionem Dei et proximi,
                     puta lectio, oratio, visitatio infirmorum, vel si quid aliud est huiusmodi, comprehenduntur
                     sub voto obedientiae, quod pertinet ad voluntatem, quae secundum dispositionem alterius
                     suos actus ordinat in finem. Determinatio autem habitus pertinet ad omnia tria vota,
                     tanquam signum obligationis. Unde habitus regularis simul datur, vel benedicitur,
                     cum professione. (IIa-IIae, q. 186 a. 7 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod per obedientiam aliquis offert Deo suam voluntatem, cui etsi
                     subiiciantur omnia humana, quaedam tamen sunt quae specialiter sibi tantum subduntur,
                     scilicet actiones humanae, nam passiones pertinent etiam ad appetitum sensitivum.
                     Et ideo ad cohibendum passiones carnalium delectationum et exteriorum appetibilium
                     impedientes perfectionem vitae, necessarium fuit votum continentiae et paupertatis,
                     sed ad disponendum actiones proprias secundum quod requirit perfectionis status, requiritur
                     votum obedientiae. (IIa-IIae, q. 186 a. 7 ad 3)
                  </p>
                  <p class="nl ad">
                     
                     
                  </p>
                  <p class="latin ad">Ad quartum dicendum quod, sicut philosophus dicit, in IV Ethic., honor proprie et
                     secundum veritatem non debetur nisi virtuti, sed quia exteriora bona instrumentaliter
                     deserviunt ad quosdam actus virtutum, ex consequenti etiam eorum excellentiae honor
                     aliquis exhibetur; et praecipue a vulgo, quod solam excellentiam exteriorem recognoscit.
                     Honorem igitur qui a Deo et sanctis viris hominibus exhibetur propter virtutem, prout
                     dicitur in Psalmo, mihi autem nimis honorati sunt amici tui, Deus, non competit religiosis
                     abrenuntiare, qui ad perfectionem virtutis tendunt. Honori autem qui exhibetur exteriori
                     excellentiae, abrenuntiant ex hoc ipso quod saecularem vitam derelinquunt. Unde ad
                     hoc non requiritur speciale votum. (IIa-IIae, q. 186 a. 7 ad 4)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus8">
            <div class="section-content">
               <div class="section-copy">
                  <h2>Articulus 8.<br></h2>
                  <figure id="figure-articulus8"><script type="text/javascript">document.write(newShape())</script></figure>
                  <p class="latin arg">Ad octavum sic proceditur. Videtur quod votum obedientiae non sit potissimum inter
                     tria vota religionis. Perfectio enim religiosae vitae a Christo sumpsit exordium.
                     Sed Christus specialiter dedit consilium de paupertate, non autem invenitur dedisse
                     consilium de obedientia. Ergo votum paupertatis est potius quam votum obedientiae. (IIa-IIae, q. 186 a. 8 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Eccli. XXVI dicitur quod omnis ponderatio non est digna animae continentis.
                     Sed votum dignioris rei est eminentius. Ergo votum continentiae est eminentius quam
                     votum obedientiae. (IIa-IIae, q. 186 a. 8 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quanto aliquod votum est potius, tanto videtur esse magis indispensabile.
                     Sed vota paupertatis et continentiae sunt adeo annexa regulae monachali ut contra
                     ea nec summus pontifex possit licentiam indulgere, sicut dicit quaedam decretalis,
                     de statu monachorum, qui tamen potest indulgere ut religiosus non obediat suo praelato.
                     Ergo videtur quod votum obedientiae sit minus voto paupertatis et continentiae. (IIa-IIae, q. 186 a. 8 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Gregorius dicit, XXXV Moral., obedientia victimis iure praeponitur,
                     quia per victimas aliena caro, per obedientiam vero voluntas propria mactatur. Sed
                     vota religionis sunt quaedam holocausta, sicut supra dictum est. Ergo votum obedientiae
                     est praecipuum inter omnia religionis vota. (IIa-IIae, q. 186 a. 8 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod votum obedientiae est praecipuum inter tria vota religionis.
                     Et hoc, triplici ratione. Primo quidem, quia per votum obedientiae aliquid maius homo
                     offert Deo, scilicet ipsam voluntatem, quae est potior quam corpus proprium, quod
                     offert homo Deo per continentiam; et quam res exteriores, quas offert homo Deo per
                     votum paupertatis. Unde illud quod fit ex obedientia, est magis Deo acceptum quam
                     id quod fit per propriam voluntatem, secundum quod Hieronymus dicit, ad rusticum monachum,
                     ad illud tendit oratio, ut doceam te non tuo arbitrio dimittendum; et post pauca,
                     non facias quod vis, comedas quod iuberis, habeas quantum acceperis, vestiaris quod
                     datur. Unde et ieiunium non redditur Deo acceptum cum propria voluntate, secundum
                     illud Isaiae LVIII, ecce, in diebus ieiunii vestri invenitur voluntas vestra. Secundo,
                     quia votum obedientiae continet sub se alia vota, sed non convertitur. Nam religiosus
                     etsi teneatur ex voto continentiam servare et paupertatem, tamen haec etiam sub obedientia
                     cadunt, ad quam pertinent multa alia praeter continentiam et paupertatem. Tertio,
                     quia votum obedientiae proprie se extendit ad actus propinquos fini religionis. Quanto
                     autem aliquid propinquius est fini, tanto melius est. Et inde etiam est quod votum
                     obedientiae est religioni essentialius. Si enim aliquis, absque voto obedientiae,
                     voluntariam paupertatem et continentiam etiam voto servet, non propter hoc pertinet
                     ad statum religionis, qui praefertur etiam ipsi virginitati ex voto observatae; dicit
                     enim Augustinus, in libro de Virginitat., nemo, quantum puto, ausus fuerit virginitatem
                     praeferre monasterio. (IIa-IIae, q. 186 a. 8 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod consilium obedientiae includitur in ipsa Christi sequela,
                     qui enim obedit, sequitur alterius voluntatem. Et ideo magis pertinet ad perfectionem
                     quam votum paupertatis, quia, ut Hieronymus dicit, super Matth., id quod perfectionis
                     est addidit Petrus, cum dixit, et secuti sumus te. (IIa-IIae, q. 186 a. 8 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod ex verbo illo non habetur quod continentia praeferatur omnibus
                     aliis actibus virtuosis, sed coniugali castitati; vel etiam exterioribus divitiis
                     auri et argenti, quae pondere mensurantur. Vel per continentiam intelligitur universaliter
                     abstinentia ab omni malo, ut supra habitum est. (IIa-IIae, q. 186 a. 8 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod Papa in voto obedientiae non potest sic cum religioso dispensare
                     ut nulli praelato teneatur obedire in his quae ad perfectionem vitae pertinent, non
                     enim potest eum a sua obedientia eximere. Potest tamen eum eximere ab inferioris praelati
                     subiectione. Quod non est in voto obedientiae dispensare. (IIa-IIae, q. 186 a. 8 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus9">
            <div class="section-content">
               <div class="section-copy">
                  <h2>Articulus 9.<br></h2>
                  <figure id="figure-articulus9"><script type="text/javascript">document.write(newShape())</script></figure>
                  <p class="latin arg">Ad nonum sic proceditur. Videtur quod religiosus semper peccet mortaliter transgrediendo
                     ea quae sunt in regula. Facere enim contra votum est peccatum damnabile, ut patet
                     per id quod apostolus dicit, I ad Tim. V, quod viduae quae volunt nubere. Damnationem
                     habent, quia primam fidem irritam fecerunt. Sed religiosi voto professionis ad regulam
                     adstringuntur. Ergo peccant mortaliter transgrediendo ea quae in regula continentur. (IIa-IIae, q. 186 a. 9 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, regula imponitur religioso sicut lex quaedam. Sed ille qui transgreditur
                     praeceptum legis, peccat mortaliter. Ergo videtur quod monachus transgrediens ea quae
                     sunt in regula, peccet mortaliter. (IIa-IIae, q. 186 a. 9 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, contemptus inducit peccatum mortale. Sed quicumque frequenter aliquid iterat
                     quod non debet facere, videtur ex contemptu peccare. Ergo videtur quod, si religiosus
                     frequenter transgrediatur id quod est in regula, peccet mortaliter. (IIa-IIae, q. 186 a. 9 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod status religionis est securior quam status saecularis vitae, unde
                     Gregorius, in principio Moral., comparat vitam saecularem mari fluctuanti, vitam autem
                     religionis portui tranquillo. Sed si quaelibet transgressio eorum quae in regula continentur,
                     religiosum obligaret ad peccatum mortale, status religionis esset periculosissimus,
                     propter multitudinem observantiarum. Non ergo quaelibet transgressio eorum quae in
                     regula continentur, est peccatum mortale. (IIa-IIae, q. 186 a. 9 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod in regula continetur aliquid dupliciter, sicut ex dictis patet.
                     Uno modo, sicut finis regulae, puta ea quae pertinent ad actus virtutum. Et horum
                     transgressio, quantum ad ea quae cadunt communiter sub praecepto, obligat ad mortale.
                     Quantum vero ad ea quae excedunt communiter necessitatem praecepti, non obligat ad
                     mortale, nisi propter contemptum, quia, sicut supra dictum est, religiosus non tenetur
                     esse perfectus. Sed ad perfectionem tendere, cui contrariatur perfectionis contemptus.
                     Alio modo continetur aliquid in regula pertinens ad exterius exercitium, sicut sunt
                     omnes exteriores observantiae. Inter quas sunt quaedam ad quas obligatur religiosus
                     ex voto professionis. Votum autem professionis respicit principaliter tria praedicta,
                     scilicet paupertatem, continentiam et obedientiam, alia vero omnia ad haec ordinantur.
                     Et ideo transgressio horum trium obligat ad mortale. Aliorum autem transgressio non
                     obligat ad mortale, nisi vel propter contemptum regulae, quia hoc directe contrariaretur
                     professioni, per quam aliquis vovit regularem vitam, vel propter praeceptum, sive
                     oretenus a praelato factum sive in regula expressum, quia hoc esset facere contra
                     obedientiae votum. (IIa-IIae, q. 186 a. 9 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod ille qui profitetur regulam, non vovet servare omnia
                     quae sunt in regula, sed vovet regularem vitam quae essentialiter consistit in tribus
                     praedictis. Unde et in quibusdam religionibus cautius aliqui profitentur, non quidem
                     regulam, sed, vivere secundum regulam, idest, tendere ad hoc quod aliquis mores suos
                     informet secundum regulam sicut secundum quoddam exemplar. Et hoc tollitur per contemptum.
                     In quibusdam autem religionibus, adhuc cautius profitentur obedientiam secundum regulam,
                     ita quod professioni non contrariatur nisi id quod est contra praeceptum regulae.
                     Transgressio vero vel omissio aliorum obligat solum ad peccatum veniale. Quia, sicut
                     dictum est, huiusmodi sunt dispositiones ad principalia vota, peccatum autem veniale
                     est dispositio ad mortale, ut supra dictum est, inquantum impedit ea quibus aliquis
                     disponitur ad observanda principalia praecepta legis Christi, quae sunt praecepta
                     caritatis. In aliqua tamen religione, scilicet ordinis fratrum praedicatorum, transgressio
                     talis vel omissio ex suo genere non obligat ad culpam neque mortalem neque venialem,
                     sed solum ad poenam taxatam sustinendam, quia per hunc modum ad talia observanda obligantur.
                     Qui tamen possent venialiter vel mortaliter peccare ex negligentia vel libidine, seu
                     contemptu. (IIa-IIae, q. 186 a. 9 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod non omnia quae continentur in lege traduntur per modum praecepti,
                     sed quaedam proponuntur per modum ordinationis cuiusdam, vel statuti obligantis ad
                     certam poenam, sicut in lege civili non facit semper dignum poena mortis corporalis
                     transgressio legalis statuti. Ita nec in lege Ecclesiae omnes ordinationes vel statuta
                     obligant ad mortale. Et similiter nec omnia statuta regulae. (IIa-IIae, q. 186 a. 9 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod tunc committit aliquis vel transgreditur ex contemptu, quando
                     voluntas eius renuit subiici ordinationi legis vel regulae, et ex hoc procedit ad
                     faciendum contra legem vel regulam. Quando autem e converso, propter aliquam particularem
                     causam, puta concupiscentiam vel iram, inducitur ad aliquid faciendum contra statuta
                     legis vel regulae, non peccat ex contemptu, sed ex aliqua alia causa, etiam si frequenter
                     ex eadem causa, vel alia simili, peccatum iteret. Sicut etiam Augustinus dicit, in
                     libro de natura et gratia, quod non omnia peccata committuntur ex contemptu superbiae.
                     Frequentia tamen peccati dispositive inducit ad contemptum, secundum illud Prov. XVIII,
                     impius, cum in profundum venerit, contemnit. (IIa-IIae, q. 186 a. 9 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus10">
            <div class="section-content">
               <div class="section-copy">
                  <h2>Articulus 10.<br></h2>
                  <figure id="figure-articulus10"><script type="text/javascript">document.write(newShape())</script></figure>
                  <p class="latin arg">Ad decimum sic proceditur. Videtur quod religiosus eodem genere peccati non gravius
                     peccet quam saecularis. Dicitur enim II Paralip. XXX, dominus bonus propitiabitur
                     cunctis qui in toto corde requirunt dominum Deum patrum suorum, et non imputabitur
                     eis quod minus sanctificati sunt. Sed magis videntur religiosi ex toto corde dominum
                     Deum patrum suorum sequi quam saeculares, qui ex parte se et sua Deo dant et ex parte
                     sibi reservant, ut Gregorius dicit, super Ezech. Ergo videtur quod minus imputetur
                     eis si in aliquo a sanctificatione deficiant. (IIa-IIae, q. 186 a. 10 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, ex hoc quod aliquis bona opera facit, minus contra peccata eius Deus irascitur,
                     dicitur enim II Paralip. XIX, impio praebes auxilium, et his qui oderunt dominum amicitia
                     iungeris, et idcirco iram quidem domini merebaris, sed bona opera inventa sunt in
                     te. Religiosi autem plura bona opera faciunt quam saeculares. Ergo, si aliqua peccata
                     faciunt, minus contra eos Deus irascitur. (IIa-IIae, q. 186 a. 10 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, praesens vita sine peccato non transigitur, secundum illud Iac. III, in
                     multis offendimus omnes. Si ergo peccata religiosorum essent graviora peccatis saecularium,
                     sequeretur quod religiosi essent peioris conditionis quam saeculares. Et sic non esset
                     sanum consilium ad religionem transire. (IIa-IIae, q. 186 a. 10 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod de maiori malo magis esset dolendum. Sed de peccatis eorum qui
                     sunt in statu sanctitatis et perfectionis, maxime videtur esse dolendum, dicitur enim
                     Ierem. XXIII, contritum est cor meum in medio mei; et postea subdit, propheta namque
                     et sacerdos polluti sunt, et in domo mea vidi malum eorum. Ergo religiosi, et alii
                     qui sunt in statu perfectionis, ceteris paribus, gravius peccant. (IIa-IIae, q. 186 a. 10 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod peccatum quod a religiosis committitur, potest esse gravius
                     peccato saecularium eiusdem speciei, tripliciter. Uno modo, si sit contra votum religionis,
                     puta si religiosus fornicetur vel furetur, quia fornicando facit contra votum continentiae,
                     et furando facit contra votum paupertatis, et non solum contra praeceptum divinae
                     legis. Secundo, si ex contemptu peccet, quia ex hoc videtur esse magis ingratus divinis
                     beneficiis, quibus est sublimatus ad statum perfectionis. Sicut apostolus dicit, Heb.
                     X, quod fidelis graviora meretur supplicia, ex hoc quod, peccando, filium Dei conculcat
                     per contemptum. Unde et dominus conqueritur, Ierem. XI, quid est quod dilectus meus
                     in domo mea facit scelera multa? Tertio modo, peccatum religiosi potest esse maius
                     propter scandalum, quia ad vitam eius plures respiciunt. Unde dicitur Ierem. XXIII,
                     in prophetis Ierusalem vidi similitudinem adulterii et iter mendacii, et confortaverunt
                     manus pessimorum, ut non converteretur unusquisque a malitia sua. Si vero religiosus
                     non ex contemptu, sed ex infirmitate vel ignorantia, aliquod peccatum quod non est
                     contra votum suae professionis, committit absque scandalo, puta in occulto, levius
                     peccat eodem genere peccati quam saecularis. Quia peccatum eius, si sit leve, quasi
                     absorbetur ex multis bonis operibus quae facit. Et si sit mortale, facilius ab eo
                     resurgit. Primo quidem, propter intentionem quam habet erectam ad Deum, quae, etsi
                     ad horam intercipiatur, de facili ad pristina reparatur. Unde super illud Psalmi,
                     cum ceciderit non collidetur, dicit Origenes, iniustus si peccaverit, non poenitet,
                     et peccatum suum emendare nescit. Iustus autem scit emendare, scit corrigere, sicut
                     ille qui dixerat, nescio hominem, paulo post, cum respectus fuisset a domino, flere
                     coepit amarissime; et ille qui de tecto mulierem viderat et concupierat eam, dicere
                     novit, peccavi et malum coram te feci. Iuvatur etiam sociis ad resurgendum, secundum
                     illud Eccle. IV, si unus ceciderit, ab altero fulcietur. Vae soli, quia, si ceciderit,
                     non habet sublevantem. (IIa-IIae, q. 186 a. 10 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod auctoritas illa loquitur de his quae per infirmitatem
                     vel ignorantiam committuntur, non autem de his quae committuntur per contemptum. (IIa-IIae, q. 186 a. 10 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod Iosaphat etiam, cui verba illa dicuntur, non ex malitia,
                     sed ex quadam infirmitate humanae affectionis peccavit. (IIa-IIae, q. 186 a. 10 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod iusti non de facili peccant ex contemptu sed quandoque labuntur
                     in aliquod peccatum ex ignorantia vel infirmitate, a quo de facili relevantur. Si
                     autem ad hoc perveniant quod ex contemptu peccent, efficiuntur pessimi et maxime incorrigibiles,
                     secundum illud Ierem. II, confregisti iugum, diripuisti vincula, dixisti, non serviam.
                     In omni colle sublimi, et sub omni ligno frondoso, tu prosternebaris meretrix. Unde
                     Augustinus dicit, in epistola ad plebem Hipponens., ex quo Deo servire coepi, quomodo
                     difficile sum expertus meliores quam qui in monasteriis profecerunt, ita non sum expertus
                     peiores quam qui in monasteriis ceciderunt. (IIa-IIae, q. 186 a. 10 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
      </main>
      <footer>
         <p>Website design based on a project from <a href="https://www.c82.net/">Nicholas Rougeux</a> &nbsp; &nbsp; bluntly adapted by <a href="http://www.gelovenleren.net/">Geloven Leren</a></p> &nbsp; &nbsp; <span id="longs">ſ → s</span></footer>
   </body>
</html>