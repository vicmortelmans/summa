<!DOCTYPE HTML>
<html xmlns:f="http://functions" lang="nl">
   <head>
      <meta http-equiv="Content-Type" content="text/html; charset=UTF-8">
      <title>Quaestio 77 - Summa Theologiae</title>
      <meta name="HandheldFriendly" content="true">
      <meta name="viewport" content="initial-scale=1.0, user-scalable=yes, width=device-width">
      <meta name="apple-mobile-web-app-title" content="Summa Theologiae">
      <meta property="og:title" content="Prima pars Quaestio 77 - Summa Theologiae">
      <meta property="og:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta property="og:image" content="https://summa.gelovenleren.net/images/euclid/poster-closeup.jpg?v=1">
      <meta name="twitter:card" content="summary_large_image">
      <meta name="twitter:title" content="Summa Theologiae">
      <meta name="twitter:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta name="twitter:image" content="https://summa.gelovenleren.net/images/euclid/poster-closeup.jpg?v=1">
      <link rel="icon" type="image/png" href="favicon-32x32.png" sizes="32x32">
      <link rel="icon" type="image/png" href="favicon-16x16.png" sizes="16x16">
      <link href="https://use.typekit.net/voh3vfd.css" rel="stylesheet" type="text/css">
      <link href="styles/summa.css" rel="stylesheet" type="text/css">
      <link href="styles/shapes.css" rel="stylesheet" type="text/css"><script src="https://cdnjs.cloudflare.com/ajax/libs/jquery/3.3.1/jquery.min.js" type="text/javascript"></script><script type="text/javascript" src="scripts/summa.js"></script><script type="text/javascript" src="scripts/shapes.js"></script></head>
   <body>
      <header><a href="liber-1-quaestio-077.html#" id="nav-toggle"><i class="fal fa-bars"></i></a><a href="index.html" id="logo">Summa Theologiae</a><nav id="nav-primary">
            <ul>
               <li id="nav-home"><a href="index.html">Summa</a></li>
               <li><a href="liber-.html">Prooemium</a></li>
               <li><a href="liber-1-quaestio-001.html">Prima pars</a></li>
               <li><a href="liber-2-quaestio-001.html">Prima secundae</a></li>
               <li><a href="liber-3-quaestio-001.html">Secunda secundae</a></li>
               <li><a href="liber-4-quaestio-001.html">Tertia pars</a></li>
               <li><a href="about.html">Over deze website</a></li>
            </ul>
         </nav><a id="nav-secondary-toggle" href="liber-1-quaestio-077.html#"><span id="nav-secondary-toggle-label">Quaestio</span><i class="fal fa-angle-double-down"></i></a><a id="nav-ternary-toggle" href="book1.html#"><span id="nav-ternary-toggle-label">Articulus</span><i class="fal fa-angle-double-down"></i></a></header>
      <main id="main">
         <nav id="nav-secondary">
            <ul class="nav-secondary-list">
               <li><a href="liber-1-quaestio-001.html">Quaestio 1<br>Over de gewijde leer : wat zij is en wat bij bevat </a></li>
               <li><a href="liber-1-quaestio-002.html">Quaestio 2<br>Over God, of Hij bestaat </a></li>
               <li><a href="liber-1-quaestio-003.html">Quaestio 3<br>Over Gods enkelvoudigheid </a></li>
               <li><a href="liber-1-quaestio-004.html">Quaestio 4<br>Over Gods volmaaktheid </a></li>
               <li><a href="liber-1-quaestio-005.html">Quaestio 5<br>Over het goede in het algemeen </a></li>
               <li><a href="liber-1-quaestio-006.html">Quaestio 6<br>Over Gods goed-zijn </a></li>
               <li><a href="liber-1-quaestio-007.html">Quaestio 7<br>Over de oneindigheid van God </a></li>
               <li><a href="liber-1-quaestio-008.html">Quaestio 8<br>Over Gods tegenwoordigheid in de schepping </a></li>
               <li><a href="liber-1-quaestio-009.html">Quaestio 9<br>Over de onveranderlijkheid van God </a></li>
               <li><a href="liber-1-quaestio-010.html">Quaestio 10<br>Over de eeuwigheid van God </a></li>
               <li><a href="liber-1-quaestio-011.html">Quaestio 11<br>Over de eenheid van God </a></li>
               <li><a href="liber-1-quaestio-012.html">Quaestio 12<br>Hoe wij God kennen </a></li>
               <li><a href="liber-1-quaestio-013.html">Quaestio 13<br>Over de goddelijke Namen </a></li>
               <li><a href="liber-1-quaestio-014.html">Quaestio 14<br>Over de kennis van God </a></li>
               <li><a href="liber-1-quaestio-015.html">Quaestio 15<br>Over de ideeën </a></li>
               <li><a href="liber-1-quaestio-016.html">Quaestio 16<br>Over de waarheid </a></li>
               <li><a href="liber-1-quaestio-017.html">Quaestio 17<br>Over de valschheid </a></li>
               <li><a href="liber-1-quaestio-018.html">Quaestio 18<br>Over het leven van God </a></li>
               <li><a href="liber-1-quaestio-019.html">Quaestio 19<br>Over den wil van God </a></li>
               <li><a href="liber-1-quaestio-020.html">Quaestio 20<br>Over de liefde van God </a></li>
               <li><a href="liber-1-quaestio-021.html">Quaestio 21<br>Over Gods rechtvaardigheid en barmhartigheid </a></li>
               <li><a href="liber-1-quaestio-022.html">Quaestio 22<br>Over de Voorzienigheid van God </a></li>
               <li><a href="liber-1-quaestio-023.html">Quaestio 23<br>Over de voorbestemming </a></li>
               <li><a href="liber-1-quaestio-024.html">Quaestio 24<br>Over het Boek des Levens </a></li>
               <li><a href="liber-1-quaestio-025.html">Quaestio 25<br>Over de macht van God </a></li>
               <li><a href="liber-1-quaestio-026.html">Quaestio 26<br>Over het geluk van God </a></li>
               <li><a href="liber-1-quaestio-027.html">Quaestio 27<br>Over de voortkomst van degoddelijke Personen </a></li>
               <li><a href="liber-1-quaestio-028.html">Quaestio 28<br>Over de goddelijke betrekkingen </a></li>
               <li><a href="liber-1-quaestio-029.html">Quaestio 29<br>Over de goddelijke Personen </a></li>
               <li><a href="liber-1-quaestio-030.html">Quaestio 30<br>Over de veelheid van de Personen in God </a></li>
               <li><a href="liber-1-quaestio-031.html">Quaestio 31<br>Over hetgeen behoort tot de eenheid en de veelheid in het goddelijke </a></li>
               <li><a href="liber-1-quaestio-032.html">Quaestio 32<br>Over onze kennis van de goddelijke Personen </a></li>
               <li><a href="liber-1-quaestio-033.html">Quaestio 33<br>Over den persoon van den Vader </a></li>
               <li><a href="liber-1-quaestio-034.html">Quaestio 34<br>Over den Persoon van den Zoon </a></li>
               <li><a href="liber-1-quaestio-035.html">Quaestio 35<br>Over de benaming « Beeld van den Vader » </a></li>
               <li><a href="liber-1-quaestio-036.html">Quaestio 36<br>Over den HeiligenGeest </a></li>
               <li><a href="liber-1-quaestio-037.html">Quaestio 37<br>Over de benaming « Liefde » waarmede de Heilige Geest genoemd wordt </a></li>
               <li><a href="liber-1-quaestio-038.html">Quaestio 38<br>Over de benaming « Gave » waarmede de Heilige Geest wordt aangeduid </a></li>
               <li><a href="liber-1-quaestio-039.html">Quaestio 39<br>Over de Personen in verband met de Wezenheid </a></li>
               <li><a href="liber-1-quaestio-040.html">Quaestio 40<br>Over de Personen in vergelijking met de betrekkingen of eigenschappen </a></li>
               <li><a href="liber-1-quaestio-041.html">Quaestio 41<br>Over de Personen beschouwd in verband met de kenmerkende daden </a></li>
               <li><a href="liber-1-quaestio-042.html">Quaestio 42<br>Over de gelijkheid en de gelijkenis der Goddelijke Personen onderling </a></li>
               <li><a href="liber-1-quaestio-043.html">Quaestio 43<br>Over de zending van degoddelijke Personen </a></li>
               <li><a href="liber-1-quaestio-044.html">Quaestio 44<br></a></li>
               <li><a href="liber-1-quaestio-045.html">Quaestio 45<br></a></li>
               <li><a href="liber-1-quaestio-046.html">Quaestio 46<br></a></li>
               <li><a href="liber-1-quaestio-047.html">Quaestio 47<br></a></li>
               <li><a href="liber-1-quaestio-048.html">Quaestio 48<br></a></li>
               <li><a href="liber-1-quaestio-049.html">Quaestio 49<br></a></li>
               <li><a href="liber-1-quaestio-050.html">Quaestio 50<br></a></li>
               <li><a href="liber-1-quaestio-051.html">Quaestio 51<br></a></li>
               <li><a href="liber-1-quaestio-052.html">Quaestio 52<br></a></li>
               <li><a href="liber-1-quaestio-053.html">Quaestio 53<br></a></li>
               <li><a href="liber-1-quaestio-054.html">Quaestio 54<br></a></li>
               <li><a href="liber-1-quaestio-055.html">Quaestio 55<br></a></li>
               <li><a href="liber-1-quaestio-056.html">Quaestio 56<br></a></li>
               <li><a href="liber-1-quaestio-057.html">Quaestio 57<br></a></li>
               <li><a href="liber-1-quaestio-058.html">Quaestio 58<br></a></li>
               <li><a href="liber-1-quaestio-059.html">Quaestio 59<br></a></li>
               <li><a href="liber-1-quaestio-060.html">Quaestio 60<br></a></li>
               <li><a href="liber-1-quaestio-061.html">Quaestio 61<br></a></li>
               <li><a href="liber-1-quaestio-062.html">Quaestio 62<br></a></li>
               <li><a href="liber-1-quaestio-063.html">Quaestio 63<br></a></li>
               <li><a href="liber-1-quaestio-064.html">Quaestio 64<br></a></li>
               <li><a href="liber-1-quaestio-065.html">Quaestio 65<br></a></li>
               <li><a href="liber-1-quaestio-066.html">Quaestio 66<br></a></li>
               <li><a href="liber-1-quaestio-067.html">Quaestio 67<br></a></li>
               <li><a href="liber-1-quaestio-068.html">Quaestio 68<br></a></li>
               <li><a href="liber-1-quaestio-069.html">Quaestio 69<br></a></li>
               <li><a href="liber-1-quaestio-070.html">Quaestio 70<br></a></li>
               <li><a href="liber-1-quaestio-071.html">Quaestio 71<br></a></li>
               <li><a href="liber-1-quaestio-073.html">Quaestio 73<br></a></li>
               <li><a href="liber-1-quaestio-074.html">Quaestio 74<br></a></li>
               <li><a href="liber-1-quaestio-075.html">Quaestio 75<br></a></li>
               <li><a href="liber-1-quaestio-076.html">Quaestio 76<br></a></li>
               <li><a href="liber-1-quaestio-077.html">Quaestio 77<br></a></li>
               <li><a href="liber-1-quaestio-078.html">Quaestio 78<br></a></li>
               <li><a href="liber-1-quaestio-079.html">Quaestio 79<br></a></li>
               <li><a href="liber-1-quaestio-080.html">Quaestio 80<br></a></li>
               <li><a href="liber-1-quaestio-081.html">Quaestio 81<br></a></li>
               <li><a href="liber-1-quaestio-082.html">Quaestio 82<br></a></li>
               <li><a href="liber-1-quaestio-083.html">Quaestio 83<br></a></li>
               <li><a href="liber-1-quaestio-084.html">Quaestio 84<br></a></li>
               <li><a href="liber-1-quaestio-085.html">Quaestio 85<br></a></li>
               <li><a href="liber-1-quaestio-086.html">Quaestio 86<br></a></li>
               <li><a href="liber-1-quaestio-087.html">Quaestio 87<br></a></li>
               <li><a href="liber-1-quaestio-088.html">Quaestio 88<br></a></li>
               <li><a href="liber-1-quaestio-089.html">Quaestio 89<br></a></li>
               <li><a href="liber-1-quaestio-090.html">Quaestio 90<br></a></li>
               <li><a href="liber-1-quaestio-091.html">Quaestio 91<br></a></li>
               <li><a href="liber-1-quaestio-092.html">Quaestio 92<br></a></li>
               <li><a href="liber-1-quaestio-093.html">Quaestio 93<br></a></li>
               <li><a href="liber-1-quaestio-094.html">Quaestio 94<br></a></li>
               <li><a href="liber-1-quaestio-095.html">Quaestio 95<br></a></li>
               <li><a href="liber-1-quaestio-096.html">Quaestio 96<br></a></li>
               <li><a href="liber-1-quaestio-097.html">Quaestio 97<br></a></li>
               <li><a href="liber-1-quaestio-098.html">Quaestio 98<br></a></li>
               <li><a href="liber-1-quaestio-099.html">Quaestio 99<br></a></li>
               <li><a href="liber-1-quaestio-100.html">Quaestio 100<br></a></li>
               <li><a href="liber-1-quaestio-101.html">Quaestio 101<br></a></li>
               <li><a href="liber-1-quaestio-102.html">Quaestio 102<br></a></li>
               <li><a href="liber-1-quaestio-103.html">Quaestio 103<br>Het heelalbestuur in het algemeen </a></li>
               <li><a href="liber-1-quaestio-104.html">Quaestio 104<br>De gevolgen van het goddelijk wereldbestuur in het bijzonder </a></li>
               <li><a href="liber-1-quaestio-105.html">Quaestio 105<br>De verandering der schepselen door God </a></li>
               <li><a href="liber-1-quaestio-106.html">Quaestio 106<br>Hoe het eene schepsel het andere beïnvloedt </a></li>
               <li><a href="liber-1-quaestio-107.html">Quaestio 107<br>De gespreken der engelen </a></li>
               <li><a href="liber-1-quaestio-108.html">Quaestio 108<br>De rangorde der engelen naar hiërarchieën en koren </a></li>
               <li><a href="liber-1-quaestio-109.html">Quaestio 109<br>De rangorde der slechte engelen </a></li>
               <li><a href="liber-1-quaestio-110.html">Quaestio 110<br>Het beheer der engelen van de stoffelijke schepping </a></li>
               <li><a href="liber-1-quaestio-111.html">Quaestio 111<br>De inwerking der engelen op de menschen </a></li>
               <li><a href="liber-1-quaestio-112.html">Quaestio 112<br>De zending der engelen </a></li>
               <li><a href="liber-1-quaestio-113.html">Quaestio 113<br>De engelenbewaarders </a></li>
               <li><a href="liber-1-quaestio-114.html">Quaestio 114<br>De aanvallen des duivels </a></li>
               <li><a href="liber-1-quaestio-115.html">Quaestio 115<br>De werking van het lichamelijk schepsel </a></li>
               <li><a href="liber-1-quaestio-116.html">Quaestio 116<br>Het noodlot </a></li>
               <li><a href="liber-1-quaestio-117.html">Quaestio 117<br>De werking des menschen </a></li>
               <li><a href="liber-1-quaestio-118.html">Quaestio 118<br>De oorsprong van den mensch uit den mensch wat de ziel aangaat </a></li>
               <li><a href="liber-1-quaestio-119.html">Quaestio 119<br>De lichamelijke voortplanting des menschen </a></li>
            </ul>
         </nav>
         <nav id="nav-ternary">
            <ul class="nav-ternary-grid">
               <li><a data-figure="figure-articulus" href="liber-1-quaestio-077.html#articulus">Prooemium</a></li>
               <li><a data-figure="figure-articulus1" href="liber-1-quaestio-077.html#articulus1">Articulus 1<br></a></li>
               <li><a data-figure="figure-articulus2" href="liber-1-quaestio-077.html#articulus2">Articulus 2<br></a></li>
               <li><a data-figure="figure-articulus3" href="liber-1-quaestio-077.html#articulus3">Articulus 3<br></a></li>
               <li><a data-figure="figure-articulus4" href="liber-1-quaestio-077.html#articulus4">Articulus 4<br></a></li>
               <li><a data-figure="figure-articulus5" href="liber-1-quaestio-077.html#articulus5">Articulus 5<br></a></li>
               <li><a data-figure="figure-articulus6" href="liber-1-quaestio-077.html#articulus6">Articulus 6<br></a></li>
               <li><a data-figure="figure-articulus7" href="liber-1-quaestio-077.html#articulus7">Articulus 7<br></a></li>
               <li><a data-figure="figure-articulus8" href="liber-1-quaestio-077.html#articulus8">Articulus 8<br></a></li>
               <li></li>
            </ul>
         </nav>
         <section class="figure-context" id="articulus">
            <div class="section-content">
               <div class="section-copy">
                  <h1>Prima pars. Quaestio 77.<br></h1>
                  <p class="message">Deze Quaestio is niet beschikbaar in Nederlandse vertaling</p>
                  <h2>Prooemium</h2>
                  <figure id="figure-articulus"><script type="text/javascript">document.write(newShape())</script></figure>
                  <p class="latin pr">Deinde considerandum est de his quae pertinent ad potentias animae. Et primo, in generali;
                     secundo, in speciali. Circa primum quaeruntur octo. Primo, utrum essentia animae sit
                     eius potentia. Secundo, utrum sit una tantum potentia animae, vel plures. Tertio,
                     quomodo potentiae animae distinguantur. Quarto, de ordine ipsarum ad invicem. Quinto,
                     utrum anima sit subiectum omnium potentiarum. Sexto, utrum potentiae fluant ab essentia
                     animae. Septimo, utrum potentia una oriatur ex alia. Octavo, utrum omnes potentiae
                     animae remaneant in ea post mortem. (Iª q. 77 pr.)</p>
                  <p class="nl pr">
                     
                     </p>
               </div>
            </div>
         </section>
         <section class="figure-context" id="articulus1">
            <div class="section-content">
               <div class="section-copy">
                  <h2>Articulus 1.<br></h2>
                  <figure id="figure-articulus1"><script type="text/javascript">document.write(newShape())</script></figure>
                  <p class="latin arg">Ad primum sic proceditur. Videtur quod ipsa essentia animae sit eius potentia. Dicit
                     enim Augustinus, in IX de Trin., quod mens, notitia et amor sunt substantialiter in
                     anima, vel, ut idem dicam, essentialiter. Et in X dicit quod memoria, intelligentia
                     et voluntas sunt una vita, una mens, una essentia. (Iª q. 77 a. 1 arg. 1)</p>
                  <p class="nl arg">
                     
                     </p>
                  <p class="latin arg">Praeterea, anima est nobilior quam materia prima. Sed materia prima est sua potentia.
                     Ergo multo magis anima. (Iª q. 77 a. 1 arg. 2)</p>
                  <p class="nl arg">
                     
                     </p>
                  <p class="latin arg">Praeterea, forma substantialis est simplicior quam accidentalis, cuius signum est,
                     quod forma substantialis non intenditur vel remittitur, sed in indivisibili consistit.
                     Forma autem accidentalis est ipsa sua virtus. Ergo multo magis forma substantialis,
                     quae est anima. (Iª q. 77 a. 1 arg. 3)</p>
                  <p class="nl arg">
                     
                     </p>
                  <p class="latin arg">Praeterea, potentia sensitiva est qua sentimus, et potentia intellectiva qua intelligimus.
                     Sed id quo primo sentimus et intelligimus est anima, secundum philosophum, in II de
                     anima. Ergo anima est suae potentiae. (Iª q. 77 a. 1 arg. 4)</p>
                  <p class="nl arg">
                     
                     </p>
                  <p class="latin arg">Praeterea, omne quod non est de essentia rei, est accidens. Si ergo potentia animae
                     est praeter essentiam eius, sequitur quod sit accidens. Quod est contra Augustinum,
                     in IX de Trin., ubi dicit quod praedicta non sunt in anima sicut in subiecto, ut color
                     aut figura in corpore, aut ulla alia qualitas aut quantitas, quidquid enim tale est,
                     non excedit subiectum in quo est; mens autem potest etiam alia amare et cognoscere. (Iª q. 77 a. 1 arg. 5)</p>
                  <p class="nl arg">
                     
                     </p>
                  <p class="latin arg">Praeterea, forma simplex subiectum esse non potest. Anima autem est forma simplex,
                     cum non sit composita ex materia et forma, ut supra dictum est. Non ergo potentia
                     animae potest esse in ipsa sicut in subiecto. (Iª q. 77 a. 1 arg. 6)</p>
                  <p class="nl arg">
                     
                     </p>
                  <p class="latin arg">Praeterea, accidens non est principium substantialis differentiae. Sed sensibile et
                     rationale sunt substantiales differentiae, et sumuntur a sensu et ratione, quae sunt
                     potentiae animae. Ergo potentiae animae non sunt accidentia. Et ita videtur quod potentia
                     animae sit eius essentia. (Iª q. 77 a. 1 arg. 7)</p>
                  <p class="nl arg">
                     
                     </p>
                  <p class="latin sc">Sed contra est quod Dionysius dicit, XI cap. Caelest. Hier., quod caelestes spiritus
                     dividuntur in essentiam, virtutem et operationem. Multo igitur magis in anima aliud
                     est essentia, et aliud virtus sive potentia. (Iª q. 77 a. 1 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod impossibile est dicere quod essentia animae sit eius potentia;
                     licet hoc quidam posuerint. Et hoc dupliciter ostenditur, quantum ad praesens. Primo
                     quia, cum potentia et actus dividant ens et quodlibet genus entis, oportet quod ad
                     idem genus referatur potentia et actus. Et ideo, si actus non est in genere substantiae,
                     potentia quae dicitur ad illum actum, non potest esse in genere substantiae. Operatio
                     autem animae non est in genere substantiae; sed in solo Deo, cuius operatio est eius
                     substantia. Unde Dei potentia, quae est operationis principium, est ipsa Dei essentia.
                     Quod non potest esse verum neque in anima, neque in aliqua creatura; ut supra etiam
                     de Angelo dictum est. Secundo, hoc etiam impossibile apparet in anima. Nam anima secundum
                     suam essentiam est actus. Si ergo ipsa essentia animae esset immediatum operationis
                     principium, semper habens animam actu haberet opera vitae; sicut semper habens animam
                     actu est vivum. Non enim, inquantum est forma, est actus ordinatus ad ulteriorem actum,
                     sed est ultimus terminus generationis. Unde quod sit in potentia adhuc ad alium actum,
                     hoc non competit ei secundum suam essentiam, inquantum est forma; sed secundum suam
                     potentiam. Et sic ipsa anima, secundum quod subest suae potentiae, dicitur actus primus,
                     ordinatus ad actum secundum. Invenitur autem habens animam non semper esse in actu
                     operum vitae. Unde etiam in definitione animae dicitur quod est actus corporis potentia
                     vitam habentis, quae tamen potentia non abiicit animam. Relinquitur ergo quod essentia
                     animae non est eius potentia. Nihil enim est in potentia secundum actum, inquantum
                     est actus. (Iª q. 77 a. 1 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod Augustinus loquitur de mente secundum quod noscit se
                     et amat se. Sic ergo notitia et amor, inquantum referuntur ad ipsam ut cognitam et
                     amatam, substantialiter vel essentialiter sunt in anima, quia ipsa substantia vel
                     essentia animae cognoscitur et amatur. Et similiter intelligendum est quod alibi dicit,
                     quod sunt una vita, una mens, una essentia. Vel, sicut quidam dicunt, haec locutio
                     verificatur secundum modum quo totum potestativum praedicatur de suis partibus, quod
                     medium est inter totum universale et totum integrale. Totum enim universale adest
                     cuilibet parti secundum totam suam essentiam et virtutem, ut animal homini et equo,
                     et ideo proprie de singulis partibus praedicatur. Totum vero integrale non est in
                     qualibet parte, neque secundum totam essentiam, neque secundum totam virtutem. Et
                     ideo nullo modo de singulis partibus praedicatur; sed aliquo modo, licet improprie,
                     praedicatur de omnibus simul, ut si dicamus quod paries, tectum et fundamentum sunt
                     domus. Totum vero potentiale adest singulis partibus secundum totam suam essentiam,
                     sed non secundum totam virtutem. Et ideo quodammodo potest praedicari de qualibet
                     parte; sed non ita proprie sicut totum universale. Et per hunc modum Augustinus dicit
                     quod memoria, intelligentia et voluntas sunt una animae essentia. (Iª q. 77 a. 1 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod actus ad quem est in potentia materia prima, est substantialis
                     forma. Et ideo potentia materiae non est aliud quam eius essentia. (Iª q. 77 a. 1 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod actio est compositi, sicut et esse, existentis enim est agere.
                     Compositum autem per formam substantialem habet esse substantialiter; per virtutem
                     autem quae consequitur formam substantialem, operatur. Unde sic se habet forma accidentalis
                     activa ad formam substantialem agentis (ut calor ad formam ignis), sicut se habet
                     potentia animae ad animam. (Iª q. 77 a. 1 ad 3)</p>
                  <p class="nl ad">
                     
                     </p>
                  <p class="latin ad">Ad quartum dicendum quod hoc ipsum quod forma accidentalis est actionis principium,
                     habet a forma substantiali. Et ideo forma substantialis est primum actionis principium,
                     sed non proximum. Et secundum hoc philosophus dicit quod id quo intelligimus et sentimus,
                     est anima. (Iª q. 77 a. 1 ad 4)</p>
                  <p class="nl ad">
                     
                     </p>
                  <p class="latin ad">Ad quintum dicendum quod, si accidens accipiatur secundum quod dividitur contra substantiam,
                     sic nihil potest esse medium inter substantiam et accidens, quia dividuntur secundum
                     affirmationem et negationem, scilicet secundum esse in subiecto et non esse in subiecto.
                     Et hoc modo, cum potentia animae non sit eius essentia, oportet quod sit accidens,
                     et est in secunda specie qualitatis. Si vero accipiatur accidens secundum quod ponitur
                     unum quinque universalium, sic aliquid est medium inter substantiam et accidens. Quia
                     ad substantiam pertinet quidquid est essentiale rei, non autem quidquid est extra
                     essentiam, potest sic dici accidens, sed solum id quod non causatur ex principiis
                     essentialibus speciei. Proprium enim non est de essentia rei, sed ex principiis essentialibus
                     speciei causatur, unde medium est inter essentiam et accidens sic dictum. Et hoc modo
                     potentiae animae possunt dici mediae inter substantiam et accidens, quasi proprietates
                     animae naturales. Quod autem Augustinus dicit, quod notitia et amor non sunt in anima
                     sicut accidentia in subiecto, intelligitur secundum modum praedictum, prout comparantur
                     ad animam, non sicut ad amantem et cognoscentem; sed prout comparantur ad eam sicut
                     ad amatam et cognitam. Et hoc modo procedit sua probatio, quia si amor esset in anima
                     amata sicut in subiecto, sequeretur quod accidens transcenderet suum subiectum; cum
                     etiam alia sint amata per animam. (Iª q. 77 a. 1 ad 5)</p>
                  <p class="nl ad">
                     
                     </p>
                  <p class="latin ad">Ad sextum dicendum quod anima, licet non sit composita ex materia et forma, habet
                     tamen aliquid de potentialitate admixtum ut supra dictum est. Et ideo potest esse
                     subiectum accidentis. Propositio autem inducta locum habet in Deo, qui est actus purus,
                     in qua materia Boetius eam introducit. (Iª q. 77 a. 1 ad 6)</p>
                  <p class="nl ad">
                     
                     </p>
                  <p class="latin ad">Ad septimum dicendum quod rationale et sensibile, prout sunt differentiae, non sumuntur
                     a potentiis sensus et rationis; sed ab ipsa anima sensitiva et rationali. Quia tamen
                     formae substantiales, quae secundum se sunt nobis ignotae, innotescunt per accidentia;
                     nihil prohibet interdum accidentia loco differentiarum substantialium poni. (Iª q. 77 a. 1 ad 7)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus2">
            <div class="section-content">
               <div class="section-copy">
                  <h2>Articulus 2.<br></h2>
                  <figure id="figure-articulus2"><script type="text/javascript">document.write(newShape())</script></figure>
                  <p class="latin arg">Ad secundum sic proceditur. Videtur quod non sint plures potentiae animae. Anima enim
                     intellectiva maxime ad divinam similitudinem accedit. Sed in Deo est una et simplex
                     potentia. Ergo et in anima intellectiva. (Iª q. 77 a. 2 arg. 1)</p>
                  <p class="nl arg">
                     
                     </p>
                  <p class="latin arg">Praeterea, quanto virtus est superior, tanto est magis unita. Sed anima intellectiva
                     excedit omnes alias formas in virtute. Ergo maxime debet habere unam virtutem seu
                     potentiam. (Iª q. 77 a. 2 arg. 2)</p>
                  <p class="nl arg">
                     
                     </p>
                  <p class="latin arg">Praeterea, operari est existentis in actu. Sed per eandem essentiam animae homo habet
                     esse secundum diversos gradus perfectionis, ut supra habitum est. Ergo per eandem
                     potentiam animae operatur diversas operationes diversorum graduum. (Iª q. 77 a. 2 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod philosophus, in II de anima ponit plures animae potentias. (Iª q. 77 a. 2 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod necesse est ponere plures animae potentias. Ad cuius evidentiam,
                     considerandum est quod, sicut philosophus dicit in II de caelo, quae sunt in rebus
                     infima, non possunt consequi perfectam bonitatem, sed aliquam imperfectam consequuntur
                     paucis motibus; superiora vero his adipiscuntur perfectam bonitatem motibus multis;
                     his autem superiora sunt quae adipiscuntur perfectam bonitatem motibus paucis; summa
                     vero perfectio invenitur in his quae absque motu perfectam possident bonitatem. Sicut
                     infime est ad sanitatem dispositus qui non potest perfectam consequi sanitatem, sed
                     aliquam modicam consequitur paucis remediis; melius autem dispositus est qui potest
                     perfectam consequi sanitatem, sed remediis multis; et adhuc melius, qui remediis paucis;
                     optime autem, qui absque remedio perfectam sanitatem habet. Dicendum est ergo quod
                     res quae sunt infra hominem, quaedam particularia bona consequuntur, et ideo quasdam
                     paucas et determinatas operationes habent et virtutes. Homo autem potest consequi
                     universalem et perfectam bonitatem, quia potest adipisci beatitudinem. Est tamen in
                     ultimo gradu, secundum naturam, eorum quibus competit beatitudo, et ideo multis et
                     diversis operationibus et virtutibus indiget anima humana. Angelis vero minor diversitas
                     potentiarum competit. In Deo vero non est aliqua potentia vel actio, praeter eius
                     essentiam. Est et alia ratio quare anima humana abundat diversitate potentiarum, videlicet
                     quia est in confinio spiritualium et corporalium creaturarum, et ideo concurrunt in
                     ipsa virtutes utrarumque creaturarum. (Iª q. 77 a. 2 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod in hoc ipso magis ad similitudinem Dei accedit anima
                     intellectiva quam creaturae inferiores, quod perfectam bonitatem consequi potest;
                     licet per multa et diversa; in quo deficit a superioribus. (Iª q. 77 a. 2 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod virtus unita est superior, si ad aequalia se extendat. Sed
                     virtus multiplicata est superior, si plura ei subiiciantur. (Iª q. 77 a. 2 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod unius rei est unum esse substantiale, sed possunt esse operationes
                     plures. Et ideo est una essentia animae, sed potentiae plures. (Iª q. 77 a. 2 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus3">
            <div class="section-content">
               <div class="section-copy">
                  <h2>Articulus 3.<br></h2>
                  <figure id="figure-articulus3"><script type="text/javascript">document.write(newShape())</script></figure>
                  <p class="latin arg">Ad tertium sic proceditur. Videtur quod potentiae non distinguantur per actus et obiecta.
                     Nihil enim determinatur ad speciem per illud quod posterius, vel extrinsecum est.
                     Actus autem est posterior potentia; obiectum autem est extrinsecum. Ergo per ea potentiae
                     non distinguuntur secundum speciem. (Iª q. 77 a. 3 arg. 1)</p>
                  <p class="nl arg">
                     
                     </p>
                  <p class="latin arg">Praeterea, contraria sunt quae maxime differunt. Si igitur potentiae distinguerentur
                     penes obiecta, sequeretur quod contrariorum non esset eadem potentia. Quod patet esse
                     falsum fere in omnibus, nam potentia visiva eadem est albi et nigri, et gustus idem
                     est dulcis et amari. (Iª q. 77 a. 3 arg. 2)</p>
                  <p class="nl arg">
                     
                     </p>
                  <p class="latin arg">Praeterea, remota causa, removetur effectus. Si igitur potentiarum differentia esset
                     ex differentia obiectorum, idem obiectum non pertineret ad diversas potentias. Quod
                     patet esse falsum, nam idem est quod potentia cognoscitiva cognoscit, et appetitiva
                     appetit. (Iª q. 77 a. 3 arg. 3)</p>
                  <p class="nl arg">
                     
                     </p>
                  <p class="latin arg">Praeterea, id quod per se est causa alicuius, in omnibus causat illud. Sed quaedam
                     obiecta diversa, quae pertinent ad diversas potentias, pertinent etiam ad aliquam
                     unam potentiam, sicut sonus et color pertinent ad visum et auditum, quae sunt diversae
                     potentiae; et tamen pertinent ad unam potentiam sensus communis. Non ergo potentiae
                     distinguuntur secundum differentiam obiectorum. (Iª q. 77 a. 3 arg. 4)</p>
                  <p class="nl arg">
                     
                     </p>
                  <p class="latin sc">Sed contra, posteriora distinguuntur secundum priora. Sed philosophus dicit II de
                     anima, quod priores potentiis actus et operationes secundum rationem sunt; et adhuc
                     his priora sunt opposita, sive obiecta. Ergo potentiae distinguuntur secundum actus
                     et obiecta. (Iª q. 77 a. 3 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod potentia, secundum illud quod est potentia, ordinatur ad actum.
                     Unde oportet rationem potentiae accipi ex actu ad quem ordinatur, et per consequens
                     oportet quod ratio potentiae diversificetur, ut diversificatur ratio actus. Ratio
                     autem actus diversificatur secundum diversam rationem obiecti. Omnis enim actio vel
                     est potentiae activae, vel passivae. Obiectum autem comparatur ad actum potentiae
                     passivae, sicut principium et causa movens, color enim inquantum movet visum, est
                     principium visionis. Ad actum autem potentiae activae comparatur obiectum ut terminus
                     et finis, sicut augmentativae virtutis obiectum est quantum perfectum, quod est finis
                     augmenti. Ex his autem duobus actio speciem recipit, scilicet ex principio, vel ex
                     fine seu termino, differt enim calefactio ab infrigidatione, secundum quod haec quidem
                     a calido, scilicet activo, ad calidum; illa autem a frigido ad frigidum procedit.
                     Unde necesse est quod potentiae diversificentur secundum actus et obiecta. Sed tamen
                     considerandum est quod ea quae sunt per accidens, non diversificant speciem. Quia
                     enim coloratum accidit animali, non diversificantur species animalis per differentiam
                     coloris, sed per differentiam eius quod per se accidit animali, per differentiam scilicet
                     animae sensitivae, quae quandoque invenitur cum ratione, quandoque sine ratione. Unde
                     rationale et irrationale sunt differentiae divisivae animalis, diversas eius species
                     constituentes. Sic igitur non quaecumque diversitas obiectorum diversificat potentias
                     animae; sed differentia eius ad quod per se potentia respicit. Sicut sensus per se
                     respicit passibilem qualitatem, quae per se dividitur in colorem, sonum et huiusmodi,
                     et ideo alia potentia sensitiva est coloris, scilicet visus, et alia soni, scilicet
                     auditus. Sed passibili qualitati, ut colorato accidit esse musicum vel grammaticum,
                     vel magnum et parvum, aut hominem vel lapidem. Et ideo penes huiusmodi differentias
                     potentiae animae non distinguuntur. (Iª q. 77 a. 3 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod actus, licet sit posterior potentia in esse, est tamen
                     prior in intentione et secundum rationem, sicut finis agente. Obiectum autem, licet
                     sit extrinsecum, est tamen principium vel finis actionis. Principio autem et fini
                     proportionantur ea quae sunt intrinseca rei. (Iª q. 77 a. 3 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod, si potentia aliqua per se respiceret unum contrariorum
                     sicut obiectum, oporteret quod contrarium ad aliam potentiam pertineret. Sed potentia
                     animae non per se respicit propriam rationem contrarii, sed communem rationem utriusque
                     contrariorum, sicut visus non respicit per se rationem albi, sed rationem coloris.
                     Et hoc ideo, quia unum contrariorum est quodammodo ratio alterius, cum se habeant
                     sicut perfectum et imperfectum. (Iª q. 77 a. 3 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod nihil prohibet id quod est subiecto idem esse diversum secundum
                     rationem. Et ideo potest ad diversas potentias animae pertinere. (Iª q. 77 a. 3 ad 3)</p>
                  <p class="nl ad">
                     
                     </p>
                  <p class="latin ad">Ad quartum dicendum quod potentia superior per se respicit universaliorem rationem
                     obiecti, quam potentia inferior, quia quanto potentia est superior, tanto ad plura
                     se extendit. Et ideo multa conveniunt in una ratione obiecti, quam per se respicit
                     superior potentia, quae tamen differunt secundum rationes quas per se respiciunt inferiores
                     potentiae. Et inde est quod diversa obiecta pertinent ad diversas inferiores potentias,
                     quae tamen uni superiori potentiae subduntur. (Iª q. 77 a. 3 ad 4)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus4">
            <div class="section-content">
               <div class="section-copy">
                  <h2>Articulus 4.<br></h2>
                  <figure id="figure-articulus4"><script type="text/javascript">document.write(newShape())</script></figure>
                  <p class="latin arg">Ad quartum sic proceditur. Videtur quod in potentiis animae non sit ordo. In his enim
                     quae cadunt sub una divisione, non est prius et posterius, sed sunt naturaliter simul.
                     Sed potentiae animae contra se invicem dividuntur. Ergo inter eas non est ordo. (Iª q. 77 a. 4 arg. 1)</p>
                  <p class="nl arg">
                     
                     </p>
                  <p class="latin arg">Praeterea, potentiae animae comparantur ad obiecta, et ad ipsam animam. Sed ex parte
                     animae, inter eas non est ordo, quia anima est una. Similiter etiam nec ex parte obiectorum,
                     cum sint diversa et penitus disparata, ut patet de colore et sono. In potentiis ergo
                     animae non est ordo. (Iª q. 77 a. 4 arg. 2)</p>
                  <p class="nl arg">
                     
                     </p>
                  <p class="latin arg">Praeterea, in potentiis ordinatis hoc invenitur, quod operatio unius dependet ab operatione
                     alterius. Sed actus unius potentiae animae non dependet ab actu alterius, potest enim
                     visus exire in actum absque auditu, et e converso. Non ergo inter potentias animae
                     est ordo. (Iª q. 77 a. 4 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod philosophus, in II de anima, comparat partes sive potentias animae
                     figuris. Sed figurae habent ordinem ad invicem. Ergo et potentiae animae. (Iª q. 77 a. 4 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod, cum anima sit una, potentiae vero plures; ordine autem quodam
                     ab uno in multitudinem procedatur; necesse est inter potentias animae ordinem esse.
                     Triplex autem ordo inter eas attenditur. Quorum duo considerantur secundum dependentiam
                     unius potentiae ab altera, tertius autem accipitur secundum ordinem obiectorum. Dependentia
                     autem unius potentiae ab altera dupliciter accipi potest, uno modo, secundum naturae
                     ordinem, prout perfecta sunt naturaliter imperfectis priora; alio modo, secundum ordinem
                     generationis et temporis, prout ex imperfecto ad perfectum venitur. Secundum igitur
                     primum potentiarum ordinem, potentiae intellectivae sunt priores potentiis sensitivis,
                     unde dirigunt eas et imperant eis. Et similiter potentiae sensitivae hoc ordine sunt
                     priores potentiis animae nutritivae. Secundum vero ordinem secundum, e converso se
                     habet. Nam potentiae animae nutritivae sunt priores, in via generationis, potentiis
                     animae sensitivae, unde ad earum actiones praeparant corpus. Et similiter est de potentiis
                     sensitivis respectu intellectivarum. Secundum autem ordinem tertium, ordinantur quaedam
                     vires sensitivae ad invicem, scilicet visus, auditus et olfactus. Nam visibile est
                     prius naturaliter, quia est commune superioribus et inferioribus corporibus. Sonus
                     autem audibilis fit in aere, qui est naturaliter prior commixtione elementorum, quam
                     consequitur odor. (Iª q. 77 a. 4 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod alicuius generis species se habent secundum prius et
                     posterius, sicut numeri et figurae, quantum ad esse; licet simul esse dicantur inquantum
                     suscipiunt communis generis praedicationem. (Iª q. 77 a. 4 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod ordo iste potentiarum animae est et ex parte animae, quae
                     secundum ordinem quendam habet aptitudinem ad diversos actus, licet sit una secundum
                     essentiam; et ex parte obiectorum; et etiam ex parte actuum, ut dictum est. (Iª q. 77 a. 4 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod ratio illa procedit de illis potentiis in quibus attenditur
                     ordo solum secundum tertium modum. Illae autem potentiae quae ordinantur secundum
                     alios duos modos, ita se habent quod actus unius dependet ab altera. (Iª q. 77 a. 4 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus5">
            <div class="section-content">
               <div class="section-copy">
                  <h2>Articulus 5.<br></h2>
                  <figure id="figure-articulus5"><script type="text/javascript">document.write(newShape())</script></figure>
                  <p class="latin arg">Ad quintum sic proceditur. Videtur quod omnes potentiae animae sint in anima sicut
                     in subiecto. Sicut enim se habent potentiae corporis ad corpus, ita se habent potentiae
                     animae ad animam. Sed corpus est subiectum corporalium potentiarum. Ergo anima est
                     subiectum potentiarum animae. (Iª q. 77 a. 5 arg. 1)</p>
                  <p class="nl arg">
                     
                     </p>
                  <p class="latin arg">Praeterea, operationes potentiarum animae attribuuntur corpori propter animam, quia,
                     ut dicitur in II de anima, anima est quo sentimus et intelligimus primum. Sed propria
                     principia operationum animae sunt potentiae. Ergo potentiae per prius sunt in anima. (Iª q. 77 a. 5 arg. 2)</p>
                  <p class="nl arg">
                     
                     </p>
                  <p class="latin arg">Praeterea, Augustinus dicit, XII super Gen. ad Litt., quod anima quaedam sentit non
                     per corpus, immo sine corpore, ut est timor et huiusmodi; quaedam vero sentit per
                     corpus. Sed si potentia sensitiva non esset in sola anima sicut in subiecto, nihil
                     posset sine corpore sentire. Ergo anima est subiectum potentiae sensitivae; et pari
                     ratione, omnium aliarum potentiarum. (Iª q. 77 a. 5 arg. 3)</p>
                  <p class="nl arg">
                     
                     </p>
                  <p class="latin sc">Sed contra est quod philosophus dicit, in libro de somno et vigilia quod sentire non
                     est proprium animae neque corporis, sed coniuncti. Potentia ergo sensitiva est in
                     coniuncto sicut in subiecto. Non ergo sola anima est subiectum omnium potentiarum
                     suarum. (Iª q. 77 a. 5 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod illud est subiectum operativae potentiae, quod est potens
                     operari, omne enim accidens denominat proprium subiectum. Idem autem est quod potest
                     operari, et quod operatur. Unde oportet quod eius sit potentia sicut subiecti, cuius
                     est operatio; ut etiam philosophus dicit, in principio de somno et vigilia. Manifestum
                     est autem ex supra dictis quod quaedam operationes sunt animae, quae exercentur sine
                     organo corporali, ut intelligere et velle. Unde potentiae quae sunt harum operationum
                     principia, sunt in anima sicut in subiecto. Quaedam vero operationes sunt animae,
                     quae exercentur per organa corporalia; sicut visio per oculum, et auditus per aurem.
                     Et simile est de omnibus aliis operationibus nutritivae et sensitivae partis. Et ideo
                     potentiae quae sunt talium operationum principia, sunt in coniuncto sicut in subiecto,
                     et non in anima sola. (Iª q. 77 a. 5 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod omnes potentiae dicuntur esse animae, non sicut subiecti,
                     sed sicut principii, quia per animam coniunctum habet quod tales operationes operari
                     possit. (Iª q. 77 a. 5 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod omnes huiusmodi potentiae per prius sunt in anima quam in
                     coniuncto, non sicut in subiecto, sed sicut in principio. (Iª q. 77 a. 5 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod opinio Platonis fuit quod sentire est operatio animae propria,
                     sicut et intelligere. In multis autem quae ad philosophiam pertinent, Augustinus utitur
                     opinionibus Platonis, non asserendo, sed recitando. Tamen, quantum ad praesens pertinet,
                     hoc quod dicitur anima quaedam sentire cum corpore et quaedam sine corpore, dupliciter
                     potest intelligi. Uno modo, quod hoc quod dico cum corpore vel sine corpore, determinet
                     actum sentiendi secundum quod exit a sentiente. Et sic nihil sentit sine corpore,
                     quia actio sentiendi non potest procedere ab anima nisi per organum corporale. Alio
                     modo potest intelligi ita quod praedicta determinent actum sentiendi ex parte obiecti
                     quod sentitur. Et sic quaedam sentit cum corpore, idest in corpore existentia, sicut
                     cum sentit vulnus vel aliquid huiusmodi, quaedam vero sentit sine corpore, idest non
                     existentia in corpore, sed solum in apprehensione animae, sicut cum sentit se tristari
                     vel gaudere de aliquo audito. (Iª q. 77 a. 5 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus6">
            <div class="section-content">
               <div class="section-copy">
                  <h2>Articulus 6.<br></h2>
                  <figure id="figure-articulus6"><script type="text/javascript">document.write(newShape())</script></figure>
                  <p class="latin arg">Ad sextum sic proceditur. Videtur quod potentiae animae non fluant ab eius essentia.
                     Ab uno enim simplici non procedunt diversa. Essentia autem animae est una et simplex.
                     Cum ergo potentiae animae sint multae et diversae, non possunt procedere ab eius essentia. (Iª q. 77 a. 6 arg. 1)</p>
                  <p class="nl arg">
                     
                     </p>
                  <p class="latin arg">Praeterea, illud a quo aliud procedit, est causa eius. Sed essentia animae non potest
                     dici causa potentiarum; ut patet discurrenti per singula causarum genera. Ergo potentiae
                     animae non fluunt ab eius essentia. (Iª q. 77 a. 6 arg. 2)</p>
                  <p class="nl arg">
                     
                     </p>
                  <p class="latin arg">Praeterea, emanatio quendam motum nominat. Sed nihil movetur a seipso, ut probatur
                     in VII libro Physic.; nisi forte ratione partis, sicut animal dicitur moveri a seipso,
                     quia una pars eius est movens et alia mota. Neque etiam anima movetur, ut probatur
                     in I de anima. Non ergo anima causat in se suas potentias. (Iª q. 77 a. 6 arg. 3)</p>
                  <p class="nl arg">
                     
                     </p>
                  <p class="latin sc">Sed contra, potentiae animae sunt quaedam proprietates naturales ipsius. Sed subiectum
                     est causa propriorum accidentium, unde et ponitur in definitione accidentis, ut patet
                     in VII Metaphys. Ergo potentiae animae procedunt ab eius essentia sicut a causa. (Iª q. 77 a. 6 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod forma substantialis et accidentalis partim conveniunt, et
                     partim differunt. Conveniunt quidem in hoc, quod utraque est actus, et secundum utramque
                     est aliquid quodammodo in actu. Differunt autem in duobus. Primo quidem, quia forma
                     substantialis facit esse simpliciter, et eius subiectum est ens in potentia tantum.
                     Forma autem accidentalis non facit esse simpliciter; sed esse tale, aut tantum, aut
                     aliquo modo se habens, subiectum enim eius est ens in actu. Unde patet quod actualitas
                     per prius invenitur in forma substantiali quam in eius subiecto, et quia primum est
                     causa in quolibet genere, forma substantialis causat esse in actu in suo subiecto.
                     Sed e converso, actualitas per prius invenitur in subiecto formae accidentalis, quam
                     in forma accidentali, unde actualitas formae accidentalis causatur ab actualitate
                     subiecti. Ita quod subiectum, inquantum est in potentia, est susceptivum formae accidentalis,
                     inquantum autem est in actu, est eius productivum. Et hoc dico de proprio et per se
                     accidente, nam respectu accidentis extranei, subiectum est susceptivum tantum; productivum
                     vero talis accidentis est agens extrinsecum. Secundo autem differunt substantialis
                     forma et accidentalis, quia, cum minus principale sit propter principalius, materia
                     est propter formam substantialem; sed e converso, forma accidentalis est propter completionem
                     subiecti. Manifestum est autem ex dictis quod potentiarum animae subiectum est vel
                     ipsa anima sola, quae potest esse subiectum accidentis secundum quod habet aliquid
                     potentialitatis, ut supra dictum est; vel compositum. Compositum autem est in actu
                     per animam. Unde manifestum est quod omnes potentiae animae, sive subiectum earum
                     sit anima sola, sive compositum, fluunt ab essentia animae sicut a principio, quia
                     iam dictum est quod accidens causatur a subiecto secundum quod est actu, et recipitur
                     in eo inquantum est in potentia. (Iª q. 77 a. 6 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod ab uno simplici possunt naturaliter multa procedere ordine
                     quodam. Et iterum propter diversitatem recipientium. Sic igitur ab una essentia animae
                     procedunt multae et diversae potentiae, tum propter ordinem potentiarum, tum etiam
                     secundum diversitatem organorum corporalium. (Iª q. 77 a. 6 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod subiectum est causa proprii accidentis et finalis, et quodammodo
                     activa; et etiam ut materialis, inquantum est susceptivum accidentis. Et ex hoc potest
                     accipi quod essentia animae est causa omnium potentiarum sicut finis et sicut principium
                     activum; quarundam autem sicut susceptivum. (Iª q. 77 a. 6 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod emanatio propriorum accidentium a subiecto non est per aliquam
                     transmutationem; sed per aliquam naturalem resultationem, sicut ex uno naturaliter
                     aliud resultat, ut ex luce color. (Iª q. 77 a. 6 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus7">
            <div class="section-content">
               <div class="section-copy">
                  <h2>Articulus 7.<br></h2>
                  <figure id="figure-articulus7"><script type="text/javascript">document.write(newShape())</script></figure>
                  <p class="latin arg">Ad septimum sic proceditur. Videtur quod una potentia animae non oriatur ab alia.
                     Eorum enim quae simul esse incipiunt, unum non oritur ab alio. Sed omnes potentiae
                     animae sunt simul animae concreatae. Ergo una earum ab alia non oritur. (Iª q. 77 a. 7 arg. 1)</p>
                  <p class="nl arg">
                     
                     </p>
                  <p class="latin arg">Praeterea, potentia animae oritur ab anima sicut accidens a subiecto. Sed una potentia
                     animae non potest esse subiectum alterius, quia accidentis non est accidens. Ergo
                     una potentia non oritur ab alia. (Iª q. 77 a. 7 arg. 2)</p>
                  <p class="nl arg">
                     
                     </p>
                  <p class="latin arg">Praeterea, oppositum non oritur a suo opposito, sed unumquodque oritur ex simili secundum
                     speciem. Potentiae autem animae ex opposito dividuntur, sicut diversae species. Ergo
                     una earum non procedit ab alia. (Iª q. 77 a. 7 arg. 3)</p>
                  <p class="nl arg">
                     
                     </p>
                  <p class="latin sc">Sed contra, potentiae cognoscuntur per actus. Sed actus unius potentiae causatur ab
                     alio; sicut actus phantasiae ab actu sensus. Ergo una potentia animae causatur ab
                     alia. (Iª q. 77 a. 7 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod in his quae secundum ordinem naturalem procedunt ab uno, sicut
                     primum est causa omnium, ita quod est primo propinquius, est quodammodo causa eorum
                     quae sunt magis remota. Ostensum est autem supra quod inter potentias animae est multiplex
                     ordo. Et ideo una potentia animae ab essentia animae procedit mediante alia. Sed quia
                     essentia animae comparatur ad potentias et sicut principium activum et finale, et
                     sicut principium susceptivum, vel seorsum per se vel simul cum corpore; agens autem
                     et finis est perfectius, susceptivum autem principium, inquantum huiusmodi, est minus
                     perfectum, consequens est quod potentiae animae quae sunt priores secundum ordinem
                     perfectionis et naturae, sint principia aliarum per modum finis et activi principii.
                     Videmus enim quod sensus est propter intellectum, et non e converso. Sensus etiam
                     est quaedam deficiens participatio intellectus, unde secundum naturalem originem quodammodo
                     est ab intellectu, sicut imperfectum a perfecto. Sed secundum viam susceptivi principii,
                     e converso potentiae imperfectiores inveniuntur principia respectu aliarum, sicut
                     anima, secundum quod habet potentiam sensitivam, consideratur sicut subiectum et materiale
                     quoddam respectu intellectus. Et propter hoc, imperfectiores potentiae sunt priores
                     in via generationis, prius enim animal generatur quam homo. (Iª q. 77 a. 7 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod, sicut potentia animae ab essentia fluit, non per transmutationem,
                     sed per naturalem quandam resultationem, et est simul cum anima; ita est etiam de
                     una potentia respectu alterius. (Iª q. 77 a. 7 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod accidens per se non potest esse subiectum accidentis; sed
                     unum accidens per prius recipitur in substantia quam aliud, sicut quantitas quam qualitas.
                     Et hoc modo unum accidens dicitur esse subiectum alterius, ut superficies coloris,
                     inquantum substantia uno accidente mediante recipit aliud. Et similiter potest dici
                     de potentiis animae. (Iª q. 77 a. 7 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod potentiae animae opponuntur ad invicem oppositione perfecti
                     et imperfecti; sicut etiam species numerorum et figurarum. Haec autem oppositio non
                     impedit originem unius ab alio, quia imperfecta naturaliter a perfectis procedunt. (Iª q. 77 a. 7 ad 3)</p>
                  <p class="nl ad">
                     
                     </p>
               </div>
            </div>
         </section>
         <section class="figure-context" id="articulus8">
            <div class="section-content">
               <div class="section-copy">
                  <h2>Articulus 8.<br></h2>
                  <figure id="figure-articulus8"><script type="text/javascript">document.write(newShape())</script></figure>
                  <p class="latin arg">Ad octavum sic proceditur. Videtur quod omnes potentiae animae remaneant in anima
                     a corpore separata. Dicitur enim in libro de spiritu et anima, quod anima recedit
                     a corpore, secum trahens sensum et imaginationem, rationem et intellectum et intelligentiam,
                     concupiscibilitatem et irascibilitatem. (Iª q. 77 a. 8 arg. 1)</p>
                  <p class="nl arg">
                     
                     </p>
                  <p class="latin arg">Praeterea, potentiae animae sunt eius naturales proprietates. Sed proprium semper
                     inest, et nunquam separatur ab eo cuius est proprium. Ergo potentiae animae sunt in
                     ea etiam post mortem. (Iª q. 77 a. 8 arg. 2)</p>
                  <p class="nl arg">
                     
                     </p>
                  <p class="latin arg">Praeterea, potentiae animae, etiam sensitivae, non debilitantur debilitato corpore,
                     quia, ut dicitur in I de anima, si senex accipiat oculum iuvenis, videbit utique sicut
                     et iuvenis. Sed debilitas est via ad corruptionem. Ergo potentiae animae non corrumpuntur
                     corrupto corpore, sed manent in anima separata. (Iª q. 77 a. 8 arg. 3)</p>
                  <p class="nl arg">
                     
                     </p>
                  <p class="latin arg">Praeterea, memoria est potentia animae sensitivae, ut philosophus probat. Sed memoria
                     manet in anima separata, dicitur enim, Luc. XVI, diviti epuloni in Inferno secundum
                     animam existenti, recordare quia recepisti bona in vita tua. Ergo memoria manet in
                     anima separata; et per consequens aliae potentiae sensitivae partis. (Iª q. 77 a. 8 arg. 4)</p>
                  <p class="nl arg">
                     
                     </p>
                  <p class="latin arg">Praeterea, gaudium et tristitia sunt in concupiscibili, quae est potentia sensitivae
                     partis. Manifestum est autem animas separatas tristari et gaudere de praemiis vel
                     poenis quas habent. Ergo vis concupiscibilis manet in anima separata. (Iª q. 77 a. 8 arg. 5)</p>
                  <p class="nl arg">
                     
                     </p>
                  <p class="latin arg">Praeterea, Augustinus dicit, XII super Gen. ad Litt., quod sicut anima, cum corpus
                     iacet sine sensu nondum penitus mortuum, videt quaedam secundum imaginariam visionem;
                     ita cum fuerit a corpore penitus separata per mortem. Sed imaginatio est potentia
                     sensitivae partis. Ergo potentia sensitivae partis manet in anima separata; et per
                     consequens omnes aliae potentiae. (Iª q. 77 a. 8 arg. 6)</p>
                  <p class="nl arg">
                     
                     </p>
                  <p class="latin sc">Sed contra est quod dicitur in libro de Eccles. Dogmat., ex duabus tantum substantiis
                     constat homo, anima cum ratione sua, et carne cum sensibus suis. Ergo, defuncta carne,
                     potentiae sensitivae non manent. (Iª q. 77 a. 8 s. c.)</p>
                  <p class="nl sc">
                     
                     </p>
                  <p class="latin co">Respondeo dicendum quod, sicut iam dictum est, omnes potentiae animae comparantur
                     ad animam solam sicut ad principium. Sed quaedam potentiae comparantur ad animam solam
                     sicut ad subiectum, ut intellectus et voluntas. Et huiusmodi potentiae necesse est
                     quod maneant in anima, corpore destructo. Quaedam vero potentiae sunt in coniuncto
                     sicut in subiecto, sicut omnes potentiae sensitivae partis et nutritivae. Destructo
                     autem subiecto, non potest accidens remanere. Unde, corrupto coniuncto, non manent
                     huiusmodi potentiae actu; sed virtute tantum manent in anima, sicut in principio vel
                     radice. Et sic falsum est, quod quidam dicunt huiusmodi potentias in anima remanere
                     etiam corpore corrupto. Et multo falsius, quod dicunt etiam actus harum potentiarum
                     remanere in anima separata, quia talium potentiarum nulla est actio nisi per organum
                     corporeum. (Iª q. 77 a. 8 co.)</p>
                  <p class="nl co">
                     
                     </p>
                  <p class="latin ad">Ad primum ergo dicendum quod liber ille auctoritatem non habet. Unde quod ibi scriptum
                     est, eadem facilitate contemnitur, qua dicitur. Tamen potest dici quod trahit secum
                     anima huiusmodi potentias, non actu, sed virtute. (Iª q. 77 a. 8 ad 1)</p>
                  <p class="nl ad">
                     
                     </p>
                  <p class="latin ad">Ad secundum dicendum quod huiusmodi potentiae quas dicimus actu in anima separata
                     non manere, non sunt proprietates solius animae, sed coniuncti. (Iª q. 77 a. 8 ad 2)</p>
                  <p class="nl ad">
                     
                     </p>
                  <p class="latin ad">Ad tertium dicendum quod dicuntur non debilitari huiusmodi potentiae debilitato corpore,
                     quia anima manet immutabilis, quae est virtuale principium huiusmodi potentiarum. (Iª q. 77 a. 8 ad 3)</p>
                  <p class="nl ad">
                     
                     </p>
                  <p class="latin ad">Ad quartum dicendum quod illa recordatio accipitur eo modo quo Augustinus ponit memoriam
                     in mente; non eo modo quo ponitur pars animae sensitivae. (Iª q. 77 a. 8 ad 4)</p>
                  <p class="nl ad">
                     
                     </p>
                  <p class="latin ad">Ad quintum dicendum quod tristitia et gaudium sunt in anima separata, non secundum
                     appetitum sensitivum, sed secundum appetitum intellectivum; sicut etiam in Angelis. (Iª q. 77 a. 8 ad 5)</p>
                  <p class="nl ad">
                     
                     </p>
                  <p class="latin ad">Ad sextum dicendum quod Augustinus loquitur ibi inquirendo, non asserendo. Unde quaedam
                     ibi dicta retractat. (Iª q. 77 a. 8 ad 6)</p>
                  <p class="nl ad">
                     
                     </p>
               </div>
            </div>
         </section>
      </main>
      <footer>
         <p>Website design based on a project from <a href="https://www.c82.net/">Nicholas Rougeux</a> &nbsp; &nbsp; bluntly adapted by <a href="http://www.gelovenleren.net/">Geloven Leren</a></p> &nbsp; &nbsp; <span id="longs">ſ → s</span></footer>
   </body>
</html>