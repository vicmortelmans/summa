<!DOCTYPE HTML>
<html xmlns:f="http://functions" lang="nl">
   <head>
      <meta http-equiv="Content-Type" content="text/html; charset=UTF-8">
      <title>Quaestio 2 - Summa Theologiae</title>
      <meta name="HandheldFriendly" content="true">
      <meta name="viewport" content="initial-scale=1.0, user-scalable=yes, width=device-width">
      <meta name="apple-mobile-web-app-title" content="Summa Theologiae">
      <meta property="og:title" content="Tertia pars Quaestio 2 - Summa Theologiae">
      <meta property="og:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta property="og:image" content="https://summa.gelovenleren.net/images/social-preview.jpg?v=1">
      <meta name="twitter:card" content="summary_large_image">
      <meta name="twitter:title" content="Summa Theologiae">
      <meta name="twitter:description" content="Theologische Summa van den H. Thomas van Aquino, Latijnsche en Nederlandsche tekst uitgegeven door een groep Dominicanen">
      <meta name="twitter:image" content="https://summa.gelovenleren.net/images/social-preview.jpg?v=1">
      <link href="images/euclid/favicon.ico" rel="Shortcut Icon" type="image/x-icon">
      <link href="https://summa.gelovenleren.net/images/euclid/apple-touch-icon.png" rel="apple-touch-icon">
      <link href="https://use.typekit.net/voh3vfd.css" rel="stylesheet" type="text/css">
      <link href="styles/summa.css" rel="stylesheet" type="text/css">
      <link href="styles/shapes.css" rel="stylesheet" type="text/css"><script src="https://cdnjs.cloudflare.com/ajax/libs/jquery/3.3.1/jquery.min.js" type="text/javascript"></script><script type="text/javascript" src="scripts/summa.js"></script><script type="text/javascript" src="scripts/shapes.js"></script></head>
   <body>
      <header><a href="liber-4-quaestio-002.html#" id="nav-toggle"><i class="fal fa-bars"></i></a><a href="index.html" id="logo">Summa Theologiae</a><nav id="nav-primary">
            <ul>
               <li id="nav-home"><a href="index.html">Summa</a></li>
               <li><a href="liber-.html">Prooemium</a></li>
               <li><a href="liber-1-quaestio-001.html">Prima pars</a></li>
               <li><a href="liber-2-quaestio-001.html">Prima secundae</a></li>
               <li><a href="liber-3-quaestio-001.html">Secunda secundae</a></li>
               <li><a href="liber-4-quaestio-001.html">Tertia pars</a></li>
               <li><a href="about.html">Over deze website</a></li>
            </ul>
         </nav><a id="nav-secondary-toggle" href="liber-4-quaestio-002.html#"><span id="nav-secondary-toggle-label">Quaestio</span><i class="fal fa-angle-double-down"></i></a><a id="nav-ternary-toggle" href="book1.html#"><span id="nav-ternary-toggle-label">Articulus</span><i class="fal fa-angle-double-down"></i></a></header>
      <main id="main">
         <nav id="nav-secondary">
            <ul class="nav-secondary-list">
               <li><a href="liber-4-quaestio-001.html">Quaestio 1<br>Over de gepastheid der Menschwording </a></li>
               <li><a href="liber-4-quaestio-002.html">Quaestio 2<br>Over de wijze van vereeniging van het Vleeschgeworden Woord, wat de vereeniging zelf
                     betreft </a></li>
               <li><a href="liber-4-quaestio-003.html">Quaestio 3<br>Over de Vereeniging, bezien van den kant van den Persoon, die aannam </a></li>
               <li><a href="liber-4-quaestio-004.html">Quaestio 4<br>Over de Vereeniging, bezien van de kant van wat aangenomen werd </a></li>
               <li><a href="liber-4-quaestio-005.html">Quaestio 5<br>Over het aannemen der deelen van de menschelijke natuur </a></li>
               <li><a href="liber-4-quaestio-006.html">Quaestio 6<br>Over de volgorde bij hei aannemen </a></li>
               <li><a href="liber-4-quaestio-007.html">Quaestio 7<br>Over de genade, die Christus als op zichzelf staand mensch had </a></li>
               <li><a href="liber-4-quaestio-008.html">Quaestio 8<br>Over de genade, die Christus als Hoofd der Kerk bezit </a></li>
               <li><a href="liber-4-quaestio-009.html">Quaestio 9<br>Over Christus' wetenschap in het algemeen </a></li>
               <li><a href="liber-4-quaestio-010.html">Quaestio 10<br>Over de zalige wetenschap van Christus’ ziel </a></li>
               <li><a href="liber-4-quaestio-011.html">Quaestio 11<br>Over de Christus’ ziel ingegeven of ingestorte kennis </a></li>
               <li><a href="liber-4-quaestio-012.html">Quaestio 12<br>Over de door ondervinding verworven wetenschap van Christus’ ziel </a></li>
               <li><a href="liber-4-quaestio-013.html">Quaestio 13<br>Over de macht van Christus’ ziel </a></li>
               <li><a href="liber-4-quaestio-014.html">Quaestio 14<br>Over de lichaamsgebreken, die Christus in de menschelijke natuur op zich heeft genomen
                     </a></li>
               <li><a href="liber-4-quaestio-015.html">Quaestio 15<br>Over de tot de ziel behoorende gebreken, die Christus in de menschelijke natuur op
                     Zich nam </a></li>
               <li><a href="liber-4-quaestio-016.html">Quaestio 16<br>Over wat Christus naar Zijn Bestaan en Worden toekomt </a></li>
               <li><a href="liber-4-quaestio-017.html">Quaestio 17<br>Over de éénheid van Christus wat het zijn betreft </a></li>
               <li><a href="liber-4-quaestio-018.html">Quaestio 18<br>Over Christus’ eenheid wat den wil betreft </a></li>
               <li><a href="liber-4-quaestio-019.html">Quaestio 19<br>Over de eenheid van handelen bij Christus </a></li>
               <li><a href="liber-4-quaestio-020.html">Quaestio 20<br>Over Christus’ onderworpenheid aan den Vader </a></li>
               <li><a href="liber-4-quaestio-021.html">Quaestio 21<br>Over hetgebed van Christus </a></li>
               <li><a href="liber-4-quaestio-022.html">Quaestio 22<br>Over het Priesterschap van Christus </a></li>
               <li><a href="liber-4-quaestio-023.html">Quaestio 23<br>Of het Christus toekomt als kind aangenomen te worden </a></li>
               <li><a href="liber-4-quaestio-024.html">Quaestio 24<br>Over de voorbestemming van Christus </a></li>
               <li><a href="liber-4-quaestio-025.html">Quaestio 25<br>Over het aanbidden van Christus </a></li>
               <li><a href="liber-4-quaestio-026.html">Quaestio 26<br>Over het feit, dat Christus Middelaar tusschen God en de menschen wordt genoemd </a></li>
               <li><a href="liber-4-quaestio-027.html">Quaestio 27<br>Over de heiliging der H. Maagd </a></li>
               <li><a href="liber-4-quaestio-028.html">Quaestio 28<br>Over de maagdelijkheid der Moeder Gods </a></li>
               <li><a href="liber-4-quaestio-029.html">Quaestio 29<br>Over de verloving der Moeder Gods </a></li>
               <li><a href="liber-4-quaestio-030.html">Quaestio 30<br>Over de boodschap des engels aan de H. Maagd </a></li>
               <li><a href="liber-4-quaestio-031.html">Quaestio 31<br>Over de stof, waaruit Christus’ Lichaam ontvangen werd </a></li>
               <li><a href="liber-4-quaestio-032.html">Quaestio 32<br>Over het actieve beginsel, dat Christus ontvangenis bewerkte </a></li>
               <li><a href="liber-4-quaestio-033.html">Quaestio 33<br>Over de wijze en volgorde van Christus’ ontvangenis </a></li>
               <li><a href="liber-4-quaestio-034.html">Quaestio 34<br>Over de volmaaktheid van het ontvangen kind </a></li>
               <li><a href="liber-4-quaestio-035.html">Quaestio 35<br>Over Christus’ geboorte </a></li>
               <li><a href="liber-4-quaestio-036.html">Quaestio 36<br>Over de bekendmaking van Christus’ geboorte </a></li>
               <li><a href="liber-4-quaestio-037.html">Quaestio 37<br>Over de besnijdenis van Christus en over de andere wettelijke voorschriften, die men
                     het kind Christus liet nakomen </a></li>
               <li><a href="liber-4-quaestio-038.html">Quaestio 38<br>Over het doopsel van Joannes </a></li>
               <li><a href="liber-4-quaestio-039.html">Quaestio 39<br>Over den doop van Christus </a></li>
               <li><a href="liber-4-quaestio-040.html">Quaestio 40<br>Over Christus’ levenswijze </a></li>
               <li><a href="liber-4-quaestio-041.html">Quaestio 41<br>Over de bekoring van Christus </a></li>
               <li><a href="liber-4-quaestio-042.html">Quaestio 42<br>Over Christus' leer </a></li>
               <li><a href="liber-4-quaestio-043.html">Quaestio 43<br>Over de wonderen iveilde door Christus verricht zijn in het algemeen </a></li>
               <li><a href="liber-4-quaestio-044.html">Quaestio 44<br>Over de verschillende soorten van wonderen in het bizonder </a></li>
               <li><a href="liber-4-quaestio-045.html">Quaestio 45<br>Over de gedaanteverandering van Christus </a></li>
               <li><a href="liber-4-quaestio-046.html">Quaestio 46<br>Over het lijden van Christus </a></li>
               <li><a href="liber-4-quaestio-047.html">Quaestio 47<br>Over de uitwerkende oorzaak van Christus’ lijden </a></li>
               <li><a href="liber-4-quaestio-048.html">Quaestio 48<br>Over de wijze van Christus’ lijden, wat zijn uitwerking betreft </a></li>
               <li><a href="liber-4-quaestio-049.html">Quaestio 49<br>Over de gevolgen van Christus’ lijden </a></li>
               <li><a href="liber-4-quaestio-050.html">Quaestio 50<br>Over den dood van Christus </a></li>
               <li><a href="liber-4-quaestio-051.html">Quaestio 51<br>Over Christus’ begrafenis </a></li>
               <li><a href="liber-4-quaestio-052.html">Quaestio 52<br>Over Christus’ nederdaling ter helle </a></li>
               <li><a href="liber-4-quaestio-053.html">Quaestio 53<br>Over Christus’ verrijzenis </a></li>
               <li><a href="liber-4-quaestio-054.html">Quaestio 54<br>Over de hoedanigheid van den verrijzenden Christus </a></li>
               <li><a href="liber-4-quaestio-055.html">Quaestio 55<br>Over de bekendmaking der verrijzenis </a></li>
               <li><a href="liber-4-quaestio-056.html">Quaestio 56<br>Over de oorzakelijkheid van Christus’ Verrijzenis </a></li>
               <li><a href="liber-4-quaestio-057.html">Quaestio 57<br>Over de Hemelvaart van Christus </a></li>
               <li><a href="liber-4-quaestio-058.html">Quaestio 58<br>Over het zitten van Christus aan de rechterhand des Vaders </a></li>
               <li><a href="liber-4-quaestio-059.html">Quaestio 59<br>Over de oordeelsmacht van Christus </a></li>
               <li><a href="liber-4-quaestio-060.html">Quaestio 60<br>Over de Sacramenten </a></li>
               <li><a href="liber-4-quaestio-061.html">Quaestio 61<br>Over de noodzakelijkheid der Sacramenten </a></li>
               <li><a href="liber-4-quaestio-062.html">Quaestio 62<br>Over het voornaamste uitwerksel der Sacramenten, nl. de genade </a></li>
               <li><a href="liber-4-quaestio-063.html">Quaestio 63<br>Over het merkteeken der Sacramenten dat ook een van hun uitwerkselen is </a></li>
               <li><a href="liber-4-quaestio-064.html">Quaestio 64<br>Over de oorzaak der Sacramenten </a></li>
               <li><a href="liber-4-quaestio-065.html">Quaestio 65<br>Over het aantal Sacramenten </a></li>
               <li><a href="liber-4-quaestio-066.html">Quaestio 66<br>Over het Doopsel </a></li>
               <li><a href="liber-4-quaestio-067.html">Quaestio 67<br>Over de bedienaars door wie het doopsel wordt toegediend </a></li>
               <li><a href="liber-4-quaestio-068.html">Quaestio 68<br>Over degenen die het doopsel ontvangen </a></li>
               <li><a href="liber-4-quaestio-069.html">Quaestio 69<br>Over de uitwerkselen van het doopsel </a></li>
               <li><a href="liber-4-quaestio-070.html">Quaestio 70<br>De Besnijdenis die in het Oude Testament het doopsel voorafging </a></li>
               <li><a href="liber-4-quaestio-071.html">Quaestio 71<br>Over de voorbereidselen die tot het doopsel vereischt worden </a></li>
               <li><a href="liber-4-quaestio-072.html">Quaestio 72<br>Over het Vormsel </a></li>
               <li><a href="liber-4-quaestio-073.html">Quaestio 73<br>Over het Sacrament der Eucharistie op zich genomen </a></li>
               <li><a href="liber-4-quaestio-074.html">Quaestio 74<br>Over de stof van dit Sacrament </a></li>
               <li><a href="liber-4-quaestio-075.html">Quaestio 75<br>Over de verandering van het brood en den wijn in het Lichaam en Bloed van Christus
                     </a></li>
               <li><a href="liber-4-quaestio-076.html">Quaestio 76<br>Over de wijze, waarop Christus in dit Sacrament tegenwoordig is </a></li>
               <li><a href="liber-4-quaestio-077.html">Quaestio 77<br>Over de bijkomstigheden die in dit Sacrament overblijven </a></li>
               <li><a href="liber-4-quaestio-078.html">Quaestio 78<br>Over den vorm van dit Sacrament </a></li>
               <li><a href="liber-4-quaestio-079.html">Quaestio 79<br>Over de uitwerkselen van het Sacrament der Eucharistie </a></li>
               <li><a href="liber-4-quaestio-080.html">Quaestio 80<br>Over het gebruik of de nutiiging van dit Sacrament in het algemeen </a></li>
               <li><a href="liber-4-quaestio-081.html">Quaestio 81<br>Over de wijze, waarop Christus dit Sacrament heeft gebruikt </a></li>
               <li><a href="liber-4-quaestio-082.html">Quaestio 82<br>Over den bedienaarvan dit Sacrament </a></li>
               <li><a href="liber-4-quaestio-083.html">Quaestio 83<br>Over den Ritus van dit Sacrament </a></li>
               <li><a href="liber-4-quaestio-084.html">Quaestio 84<br></a></li>
               <li><a href="liber-4-quaestio-085.html">Quaestio 85<br></a></li>
               <li><a href="liber-4-quaestio-086.html">Quaestio 86<br></a></li>
               <li><a href="liber-4-quaestio-087.html">Quaestio 87<br></a></li>
               <li><a href="liber-4-quaestio-088.html">Quaestio 88<br></a></li>
               <li><a href="liber-4-quaestio-089.html">Quaestio 89<br></a></li>
               <li><a href="liber-4-quaestio-090.html">Quaestio 90<br></a></li>
            </ul>
         </nav>
         <nav id="nav-ternary">
            <ul class="nav-ternary-grid">
               <li><a data-figure="figure-articulus" href="liber-4-quaestio-002.html#articulus">Prooemium</a></li>
               <li><a data-figure="figure-articulus1" href="liber-4-quaestio-002.html#articulus1">Articulus 1<br>Geschiedde de vereeniging met het menschgeworden Woord in natuur? </a></li>
               <li><a data-figure="figure-articulus2" href="liber-4-quaestio-002.html#articulus2">Articulus 2<br>Geschiedde de Vereeniging van het Menschgeworden Woord in Persoon? </a></li>
               <li><a data-figure="figure-articulus3" href="liber-4-quaestio-002.html#articulus3">Articulus 3<br>Geschiedde de vereeniging van het Vleeschgeworden Woord in den drager of Hypostase?
                     </a></li>
               <li><a data-figure="figure-articulus4" href="liber-4-quaestio-002.html#articulus4">Articulus 4<br>Is de Persoon van Christus na de Menschwording samengesteld? </a></li>
               <li><a data-figure="figure-articulus5" href="liber-4-quaestio-002.html#articulus5">Articulus 5<br>Bestaat er in Christus vereeniging tusschen ziel en lichaam? </a></li>
               <li><a data-figure="figure-articulus7" href="liber-4-quaestio-002.html#articulus7">Articulus 7<br>Was de Vereeniging van Goddelijke en Menschelijke natuur iets Geschapens? </a></li>
               <li><a data-figure="figure-articulus8" href="liber-4-quaestio-002.html#articulus8">Articulus 8<br>Is de Vereeniging van het Menschgeworden Woord hetzelfde als de Aanneming? </a></li>
               <li><a data-figure="figure-articulus9" href="liber-4-quaestio-002.html#articulus9">Articulus 9<br>Is de vereeniging van twee naturen in Christus de grootste vereeniging? </a></li>
               <li><a data-figure="figure-articulus10" href="liber-4-quaestio-002.html#articulus10">Articulus 10<br>Wordt de vereeniging der twee naturen in Christus door de genade bewerkt? </a></li>
               <li><a data-figure="figure-articulus11" href="liber-4-quaestio-002.html#articulus11">Articulus 11<br>Gingen aan de vereeniging der Menschwording verdiensten vooraf? </a></li>
               <li><a data-figure="figure-articulus12" href="liber-4-quaestio-002.html#articulus12">Articulus 12<br>Was de genade der vereeniging voor den mensch Christus iets natuurlijks? </a></li>
               <li></li>
            </ul>
         </nav>
         <section class="figure-context" id="articulus">
            <div class="section-content">
               <div class="section-copy">
                  <h1>Tertia pars. Quaestio 2.<br>Over de wijze van vereeniging van het Vleeschgeworden Woord, wat de vereeniging zelf
                     betreft .
                  </h1>
                  <h2>Prooemium</h2>
                  <figure id="figure-articulus"><script type="text/javascript">document.write(newShape())</script></figure>
                  <p class="latin pr">Deinde considerandum est de modo unionis verbi incarnati. Et primo quantum ad ipsam
                     unionem; secundo, quantum ad personam assumentem; tertio, quantum ad naturam assumptam.
                     Circa primum quaeruntur duodecim. Primo, utrum unio verbi incarnati sit facta in natura.
                     Secundo, utrum sit facta in persona. Tertio, utrum sit facta in supposito vel hypostasi.
                     Quarto, utrum persona vel hypostasis Christi post incarnationem sit composita. Quinto,
                     utrum sit facta aliqua unio animae et corporis in Christo. Sexto, utrum natura humana
                     fuerit unita verbo accidentaliter. Septimo, utrum ipsa unio sit aliquid creatum. Octavo,
                     utrum sit idem quod assumptio. Nono, utrum sit maxima unionum. Decimo, utrum unio
                     duarum naturarum in Christo fuerit facta per gratiam. Undecimo, utrum eam aliqua merita
                     praecesserint. Duodecimo, utrum aliqua gratia fuerit homini Christo naturalis. (IIIª q. 2 pr.)
                  </p>
                  <p class="nl pr">
                     
                     
                  </p>
               </div>
            </div>
         </section>
         <section class="figure-context" id="articulus1">
            <div class="section-content">
               <div class="section-copy">
                  <h2>Articulus 1.<br>Geschiedde de vereeniging met het menschgeworden Woord in natuur? 
                  </h2>
                  <figure id="figure-articulus1"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad primum sic proceditur. Videtur quod unio verbi incarnati sit facta in una natura.
                     Dicit enim Cyrillus, et inducitur in gestis Concilii Chalcedonensis, non oportet intelligere
                     duas naturas, sed unam naturam Dei verbi incarnatam. Quod quidem non fieret nisi unio
                     esset in natura. Ergo unio verbi incarnati facta est in natura. (IIIª q. 2 a. 1 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Athanasius dicit, sicut anima rationalis et caro conveniunt in constitutione
                     humanae naturae, sic Deus et homo conveniunt in constitutione alicuius unius naturae.
                     Ergo facta est unio in natura. (IIIª q. 2 a. 1 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, duarum naturarum una non denominatur ex altera nisi aliquo modo in invicem
                     transmutentur. Sed divina natura et humana in Christo ab invicem denominantur, dicit
                     enim Cyrillus divinam naturam esse incarnatam; et Gregorius Nazianzenus dicit naturam
                     humanam esse deificatam; ut patet per Damascenum. Ergo ex duabus naturis videtur esse
                     facta una natura. (IIIª q. 2 a. 1 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod dicitur in determinatione Concilii Chalcedonensis, confitemur
                     in novissimis diebus filium Dei unigenitum inconfuse, immutabiliter, indivise, inseparabiliter
                     agnoscendum, nusquam sublata differentia naturarum propter unionem. Ergo unio non
                     est facta in natura. (IIIª q. 2 a. 1 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod ad huius quaestionis evidentiam, oportet considerare quid
                     sit natura. Sciendum est igitur quod nomen naturae a nascendo est dictum vel sumptum.
                     Unde primo est impositum hoc nomen ad significandum generationem viventium, quae nativitas
                     vel pullulatio dicitur, ut dicatur natura quasi nascitura. Deinde translatum est nomen
                     naturae ad significandum principium huius generationis. Et quia principium generationis
                     in rebus viventibus est intrinsecum, ulterius derivatum est nomen naturae ad significandum
                     quodlibet principium intrinsecum motus, secundum quod philosophus dicit, in II Physic.,
                     quod natura est principium motus in eo in quo est per se et non secundum accidens.
                     Hoc autem principium vel forma est, vel materia. Unde quandoque natura dicitur forma,
                     quandoque vero materia. Et quia finis generationis naturalis est, in eo quod generatur,
                     essentia speciei, quam significat definitio, inde est quod huiusmodi essentia speciei
                     vocatur etiam natura. Et hoc modo Boetius naturam definit, in libro de duabus naturis,
                     dicens, natura est unamquamque rem informans specifica differentia, quae scilicet
                     complet definitionem speciei. Sic ergo nunc loquimur de natura, secundum quod natura
                     significat essentiam, vel quod quid est, sive quidditatem speciei. Hoc autem modo
                     accipiendo naturam, impossibile est unionem verbi incarnati esse factam in natura.
                     Tripliciter enim aliquid unum ex duobus vel pluribus constituitur. Uno modo, ex duobus
                     perfectis integris remanentibus. Quod quidem fieri non potest nisi in his quorum forma
                     est compositio, vel ordo, vel figura, sicut ex multis lapidibus absque aliquo ordine
                     adunatis per solam compositionem fit acervus; ex lapidibus autem et lignis secundum
                     aliquem ordinem dispositis, et etiam ad aliquam figuram redactis, fit domus. Et secundum
                     hoc, posuerunt aliqui unionem esse per modum confusionis, quae scilicet est sine ordine;
                     vel commensurationis, quae est cum ordine. Sed hoc non potest esse. Primo quidem,
                     quia compositio, ordo vel figura non est forma substantialis, sed accidentalis. Et
                     sic sequeretur quod unio incarnationis non esset per se, sed per accidens, quod infra
                     improbabitur. Secundo, quia ex huiusmodi non fit unum simpliciter, sed secundum quid,
                     remanent enim plura actu. Tertio, quia forma talium non est natura, sed magis ars,
                     sicut forma domus. Et sic non constitueretur una natura in Christo, ut ipsi volunt.
                     Alio modo fit aliquid ex perfectis, sed transmutatis, sicut ex elementis fit mixtum.
                     Et sic aliqui dixerunt unionem incarnationis esse factam per modum complexionis. Sed
                     hoc non potest esse. Primo quidem, quia natura divina est omnino immutabilis, ut in
                     prima parte dictum est. Unde nec ipsa potest converti in aliud, cum sit incorruptibilis,
                     nec aliud in ipsam, cum ipsa sit ingenerabilis. Secundo, quia id quod est commixtum,
                     nulli miscibilium est idem specie, differt enim caro a quolibet elementorum specie.
                     Et sic Christus nec esset eiusdem naturae cum patre, nec cum matre. Tertio, quia ex
                     his quae plurimum distant non potest fieri commixtio, solvitur enim species unius
                     eorum, puta si quis guttam aquae amphorae vini apponat. Et secundum hoc, cum natura
                     divina in infinitum excedat humanam, non potest esse mixtio, sed remanebit sola natura
                     divina. Tertio modo fit aliquid ex aliquibus non permutatis, sed imperfectis, sicut
                     ex anima et corpore fit homo; et similiter ex diversis membris. Sed hoc dici non potest
                     de incarnationis mysterio. Primo quidem, quia utraque natura est secundum suam rationem
                     perfecta, divina scilicet et humana. Secundo, quia divina et humana natura non possunt
                     constituere aliquid per modum partium quantitativarum, sicut membra constituunt corpus,
                     quia natura divina est incorporea. Neque per modum formae et materiae, quia divina
                     natura non potest esse forma alicuius, praesertim corporei. Sequeretur etiam quod
                     species resultans esset communicabilis pluribus, et ita essent plures Christi. Tertio,
                     quia Christus neque esset humanae naturae, neque divinae, differentia enim addita
                     variat speciem, sicut unitas in numeris, sicut dicitur in VIII Metaphys. (IIIª q. 2 a. 1 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod illa auctoritas Cyrilli exponitur in quinta synodo sic,
                     si quis, unam naturam Dei verbi incarnatam dicens, non sic accipit sicut patres docuerunt,
                     quia ex divina natura et humana unione secundum subsistentiam facta, sed ex talibus
                     vocibus naturam unam sive substantiam divinitatis et carnis Christi introducere conatur,
                     talis anathema sit. Non ergo sensus est quod in incarnatione ex duabus naturis sit
                     una natura constituta, sed quia una natura Dei verbi carnem univit in persona. (IIIª q. 2 a. 1 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod ex anima et corpore constituitur in unoquoque nostrum duplex
                     unitas, naturae, et personae. Naturae quidem, secundum quod anima unitur corpori,
                     formaliter perficiens ipsum, ut ex duabus fiat una natura, sicut ex actu et potentia,
                     vel materia et forma. Et quantum ad hoc non attenditur similitudo, quia natura divina
                     non potest esse corporis forma, ut in primo probatum est. Unitas vero personae constituitur
                     ex eis inquantum est unus aliquis subsistens in carne et anima. Et quantum ad hoc
                     attenditur similitudo, unus enim Christus subsistit in divina natura et humana. (IIIª q. 2 a. 1 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod, sicut Damascenus dicit, natura divina dicitur incarnata,
                     quia est unita carni personaliter non quod sit in naturam carnis conversa. Similiter
                     etiam caro dicitur deificata, ut ipse dicit, non per conversionem, sed per unionem
                     ad verbum, salvis suis proprietatibus, ut intelligatur caro deificata quia facta est
                     Dei verbi caro, non quia facta sit Deus. (IIIª q. 2 a. 1 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus2">
            <div class="section-content">
               <div class="section-copy">
                  <h2>Articulus 2.<br>Geschiedde de Vereeniging van het Menschgeworden Woord in Persoon? 
                  </h2>
                  <figure id="figure-articulus2"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad secundum sic proceditur. Videtur quod unio verbi incarnati non sit facta in persona.
                     Persona enim Dei non est aliud a natura ipsius, ut habitum est in primo. Si ergo unio
                     non est in natura, sequitur quod non sit facta in persona. (IIIª q. 2 a. 2 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, natura humana non est minoris dignitatis in Christo quam in nobis. Personalitas
                     autem ad dignitatem pertinet, ut in primo habitum est. Cum ergo natura humana in nobis
                     propriam personalitatem habeat, multo magis habuit propriam personalitatem in Christo. (IIIª q. 2 a. 2 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, sicut Boetius dicit, in libro de duabus naturis, persona est rationalis
                     naturae individua substantia. Sed verbum Dei assumpsit naturam humanam individuam,
                     natura enim universalis non sistit secundum se, sed in nuda contemplatione consideratur,
                     ut Damascenus dicit. Ergo humana natura habet suam personalitatem. Non ergo videtur
                     quod sit facta unio in persona. (IIIª q. 2 a. 2 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod in Chalcedonensi synodo legitur, non in duas personas partitum
                     aut divisum, sed unum et eundem filium unigenitum dominum nostrum Iesum Christum confitemur.
                     Ergo facta est unio verbi in persona. (IIIª q. 2 a. 2 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod persona aliud significat quam natura. Natura enim significat
                     essentiam speciei, quam significat definitio. Et si quidem his quae ad rationem speciei
                     pertinent nihil aliud adiunctum inveniri posset, nulla necessitas esset distinguendi
                     naturam a supposito naturae, quod est individuum subsistens in natura illa, quia unumquodque
                     individuum subsistens in natura aliqua esset omnino idem cum sua natura. Contingit
                     autem in quibusdam rebus subsistentibus inveniri aliquid quod non pertinet ad rationem
                     speciei, scilicet accidentia et principia individuantia, sicut maxime apparet in his
                     quae sunt ex materia et forma composita. Et ideo in talibus etiam secundum rem differt
                     natura et suppositum, non quasi omnino aliqua separata, sed quia in supposito includitur
                     ipsa natura speciei, et superadduntur quaedam alia quae sunt praeter rationem speciei.
                     Unde suppositum significatur ut totum, habens naturam sicut partem formalem et perfectivam
                     sui. Et propter hoc in compositis ex materia et forma natura non praedicatur de supposito,
                     non enim dicimus quod hic homo sit sua humanitas. Si qua vero res est in qua omnino
                     nihil est aliud praeter rationem speciei vel naturae suae, sicut est in Deo, ibi non
                     est aliud secundum rem suppositum et natura, sed solum secundum rationem intelligendi,
                     quia natura dicitur secundum quod est essentia quaedam; eadem vero dicitur suppositum
                     secundum quod est subsistens. Et quod est dictum de supposito, intelligendum est de
                     persona in creatura rationali vel intellectuali, quia nihil aliud est persona quam
                     rationalis naturae individua substantia, secundum Boetium. Omne igitur quod inest
                     alicui personae, sive pertineat ad naturam eius sive non, unitur ei in persona. Si
                     ergo humana natura verbo Dei non unitur in persona, nullo modo ei unitur. Et sic totaliter
                     tollitur incarnationis fides, quod est subruere totam fidem Christianam. Quia igitur
                     verbum habet naturam humanam sibi unitam, non autem ad suam naturam divinam pertinentem
                     consequens est quod unio sit facta in persona verbi, non autem in natura. (IIIª q. 2 a. 2 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, licet in Deo non sit aliud secundum rem natura et persona,
                     differt tamen secundum modum significandi, sicut dictum est, quia persona significat
                     per modum subsistentis. Et quia natura humana sic unitur verbo ut verbum in ea subsistat,
                     non autem ut aliquid addatur ei ad rationem suae naturae, vel ut eius natura in aliquid
                     transmutetur, ideo unio facta est in persona, non in natura. (IIIª q. 2 a. 2 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod personalitas necessario intantum pertinet ad dignitatem
                     alicuius rei et perfectionem, inquantum ad dignitatem et perfectionem eius pertinet
                     quod per se existat, quod in nomine personae intelligitur. Dignius autem est alicui
                     quod existat in aliquo se digniori, quam quod existat per se. Et ideo ex hoc ipso
                     humana natura dignior est in Christo quam in nobis, quia in nobis, quasi per se existens,
                     propriam personalitatem habet in Christo autem existit in persona verbi. Sicut etiam
                     esse completivum speciei pertinet ad dignitatem formae, tamen sensitivum nobilius
                     est in homine, propter coniunctionem ad nobiliorem formam completivam, quam sit in
                     bruto animali, in quo est forma completiva. (IIIª q. 2 a. 2 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod Dei verbum non assumpsit naturam humanam in universali, sed
                     in atomo, idest in individuo, sicut Damascenus dicit, alioquin oporteret quod cuilibet
                     homini conveniret esse Dei verbum, sicut convenit Christo. Sciendum est tamen quod
                     non quodlibet individuum in genere substantiae, etiam in rationali natura, habet rationem
                     personae, sed solum illud quod per se existit, non autem illud quod existit in alio
                     perfectiori. Unde manus Socratis, quamvis sit quoddam individuum, non est tamen persona,
                     quia non per se existit, sed in quodam perfectiori, scilicet in suo toto. Et hoc etiam
                     potest significari in hoc quod persona dicitur substantia individua, non enim manus
                     est substantia completa, sed pars substantiae. Licet igitur humana natura sit individuum
                     quoddam in genere substantiae, quia tamen non per se separatim existit, sed in quodam
                     perfectiori, scilicet in persona Dei verbi, consequens est quod non habeat personalitatem
                     propriam. Et ideo facta est unio in persona. (IIIª q. 2 a. 2 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus3">
            <div class="section-content">
               <div class="section-copy">
                  <h2>Articulus 3.<br>Geschiedde de vereeniging van het Vleeschgeworden Woord in den drager of Hypostase?
                     
                  </h2>
                  <figure id="figure-articulus3"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad tertium sic proceditur. Videtur quod unio verbi incarnati non sit facta in supposito,
                     sive in hypostasi. Dicit enim Augustinus, in Enchirid., divina substantia et humana
                     utrumque est unus Dei filius, sed aliud propter verbum, et aliud propter hominem.
                     Leo Papa etiam dicit, in epistola ad Flavianum, unum horum coruscat miraculis, et
                     aliud succumbit iniuriis. Sed omne quod est aliud et aliud, differt supposito. Ergo
                     unio verbi incarnati non est facta in supposito. (IIIª q. 2 a. 3 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, hypostasis nihil est aliud quam substantia particularis, ut Boetius dicit,
                     in libro de duabus naturis. Manifestum est autem quod in Christo est quaedam alia
                     substantia particularis praeter hypostasim verbi, scilicet corpus et anima et compositum
                     ex eis. Ergo in Christo est alia hypostasis praeter hypostasim verbi Dei. (IIIª q. 2 a. 3 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, hypostasis verbi non continetur in aliquo genere, neque sub specie, ut
                     patet ex his quae in prima parte dicta sunt. Sed Christus, secundum quod est factus
                     homo, continetur sub specie humana, dicit enim Dionysius, I cap. de Div. Nom., intra
                     nostram factus est naturam qui omnem ordinem secundum omnem naturam supersubstantialiter
                     excedit. Non autem continetur sub specie humana nisi sit hypostasis quaedam humanae
                     speciei. Ergo in Christo est alia hypostasis praeter hypostasim verbi Dei. Et sic
                     idem quod prius. (IIIª q. 2 a. 3 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Damascenus dicit, in III libro, in domino nostro Iesu Christo
                     duas naturas cognoscimus, unam autem hypostasim. (IIIª q. 2 a. 3 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod quidam, ignorantes habitudinem hypostasis ad personam, licet
                     concederent in Christo unam solam personam, posuerunt tamen aliam hypostasim Dei et
                     aliam hominis, ac si unio sit facta in persona, non in hypostasi. Quod quidem apparet
                     erroneum tripliciter. Primo, ex hoc quod persona supra hypostasim non addit nisi determinatam
                     naturam, scilicet rationalem; secundum quod Boetius dicit, in libro de duabus naturis,
                     quod persona est rationalis naturae individua substantia. Et ideo idem est attribuere
                     propriam hypostasim humanae naturae in Christo, et propriam personam. Quod intelligentes
                     sancti patres, utrumque in Concilio quinto, apud Constantinopolim celebrato, damnaverunt,
                     dicentes, si quis introducere conetur in mysterio Christi duas subsistentias seu duas
                     personas, talis anathema sit, nec enim adiectionem personae vel subsistentiae suscepit
                     sancta Trinitas, incarnato uno de sancta Trinitate, Deo verbo. Subsistentia autem
                     idem est quod res subsistens, quod est proprium hypostasis, ut patet per Boetium,
                     in libro de duabus naturis. Secundo quia, si detur quod persona aliquid addat supra
                     hypostasim in quo possit fieri unio, hoc nihil est aliud quam proprietas ad dignitatem
                     pertinens, secundum quod a quibusdam dicitur quod persona est hypostasis proprietate
                     distincta ad dignitatem pertinente. Si ergo facta sit unio in persona et non in hypostasi,
                     consequens erit quod non sit facta unio nisi secundum dignitatem quandam. Et hoc est,
                     approbante synodo Ephesina, damnatum a Cyrillo sub his verbis, si quis in uno Christo
                     dividit subsistentias post adunationem, sola copulans eas coniunctione quae secundum
                     dignitatem vel auctoritatem est vel secundum potentiam, et non magis concursu secundum
                     adunationem naturalem, anathema sit. Tertio, quia tantum hypostasis est cui attribuuntur
                     operationes et proprietates naturae, et ea etiam quae ad naturae rationem pertinent
                     in concreto, dicimus enim quod hic homo ratiocinatur, et est risibilis, et est animal
                     rationale. Et hac ratione hic homo dicitur esse suppositum, quia scilicet supponitur
                     his quae ad hominem pertinent, eorum praedicationem recipiens. Si ergo sit alia hypostasis
                     in Christo praeter hypostasim verbi, sequetur quod de aliquo alio quam de verbo verificentur
                     ea quae sunt hominis, puta esse natum de virgine, passum, crucifixum et sepultum.
                     Et hoc etiam damnatum est, approbante Concilio Ephesino, sub his verbis, si quis personis
                     duabus vel subsistentiis eas quae sunt in evangelicis et apostolicis Scripturis impartitur
                     voces, aut de Christo a sanctis dictas, aut ab ipso de se; et quasdam quidem velut
                     homini praeter illud ex Deo verbum specialiter intellecto applicat, quasdam vero,
                     velut Deo decibiles, soli ex Deo patre verbo, anathema sit. Sic igitur patet esse
                     haeresim ab olim damnatam dicere quod in Christo sunt duae hypostases vel duo supposita,
                     sive quod unio non sit facta in hypostasi vel supposito. Unde in eadem synodo legitur,
                     si quis non confitetur carni secundum subsistentiam unitum ex Deo patre verbum, unumque
                     esse Christum cum sua carne, eundem scilicet Deum et hominem, anathema sit. (IIIª q. 2 a. 3 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, sicut accidentalis differentia facit alterum, ita differentia
                     essentialis facit aliud. Manifestum est autem quod alteritas, quae provenit ex differentia
                     accidentali, potest ad eandem hypostasim vel suppositum in rebus creatis pertinere,
                     eo quod idem numero potest diversis accidentibus subesse, non autem contingit in rebus
                     creatis quod idem numero subsistere possit diversis essentiis vel naturis. Unde sicut
                     quod dicitur alterum et alterum in creaturis, non significat diversitatem suppositi,
                     sed solum diversitatem formarum accidentalium; ita quod Christus dicitur aliud et
                     aliud, non importat diversitatem suppositi sive hypostasis, sed diversitatem naturarum.
                     Unde Gregorius Nazianzenus dicit, in epistola ad Chelidonium, aliud et aliud sunt
                     ea ex quibus salvator est, non alius autem et alius. Dico vero aliud et aliud e contrario
                     quam in Trinitate habet. Ibi enim alius et alius dicimus, ut non subsistentias confundamus,
                     non aliud autem et aliud. (IIIª q. 2 a. 3 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod hypostasis significat substantiam particularem non quocumque
                     modo, sed prout est in suo complemento. Secundum vero quod venit in unionem alicuius
                     magis completi, non dicitur hypostasis, sicut manus aut pes. Et similiter humana natura
                     in Christo, quamvis sit substantia particularis, quia tamen venit in unionem cuiusdam
                     completi, scilicet totius Christi prout est Deus et homo, non potest dici hypostasis
                     vel suppositum, sed illud completum ad quod concurrit, dicitur esse hypostasis vel
                     suppositum. (IIIª q. 2 a. 3 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod etiam in rebus creatis res aliqua singularis non ponitur
                     in genere vel specie ratione eius quod pertinet ad eius individuationem, sed ratione
                     naturae, quae secundum formam determinatur, cum individuatio magis sit secundum materiam
                     in rebus compositis. Sic igitur dicendum est quod Christus est in specie humana ratione
                     naturae assumptae, non ratione ipsius hypostasis. (IIIª q. 2 a. 3 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus4">
            <div class="section-content">
               <div class="section-copy">
                  <h2>Articulus 4.<br>Is de Persoon van Christus na de Menschwording samengesteld? 
                  </h2>
                  <figure id="figure-articulus4"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad quartum sic proceditur. Videtur quod persona Christi non sit composita. Persona
                     enim Christi non est aliud quam persona vel hypostasis verbi, ut ex dictis patet.
                     Sed in verbo non est aliud persona et natura, ut patet ex his quae dicta sunt in prima
                     parte. Cum ergo natura verbi sit simplex, ut in primo ostensum est, impossibile est
                     quod persona Christi sit composita. (IIIª q. 2 a. 4 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, omnis compositio videtur esse ex partibus. Sed divina natura non potest
                     habere rationem partis, quia omnis pars habet rationem imperfecti. Ergo impossibile
                     est quod persona Christi sit composita ex duabus naturis. (IIIª q. 2 a. 4 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quod componitur ex aliquibus, videtur esse homogeneum eis, sicut ex corporibus
                     non componitur nisi corpus. Si igitur ex duabus naturis aliquid sit in Christo compositum,
                     consequens erit quod illud non erit persona, sed natura. Et sic in Christo erit facta
                     unio in natura. Quod est contra praedicta. (IIIª q. 2 a. 4 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Damascenus dicit, III libro, in domino Iesu Christo duas naturas
                     cognoscimus, unam autem hypostasim, ex utrisque compositam. (IIIª q. 2 a. 4 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod persona sive hypostasis Christi dupliciter considerari potest.
                     Uno modo, secundum id quod est in se. Et sic est omnino simplex, sicut et natura verbi.
                     Alio modo, secundum rationem personae vel hypostasis, ad quam pertinet subsistere
                     in aliqua natura. Et secundum hoc, persona Christi subsistit in duabus naturis. Unde,
                     licet sit ibi unum subsistens, est tamen ibi alia et alia ratio subsistendi. Et sic
                     dicitur persona composita, inquantum unum duobus subsistit. (IIIª q. 2 a. 4 co.)
                  </p>
                  <p class="nl co">
                     
                     
                  </p>
                  <p class="latin ad">Et per hoc patet responsio ad primum. (IIIª q. 2 a. 4 ad 1)</p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod illa compositio personae ex naturis non dicitur esse ratione
                     partium, sed potius ratione numeri, sicut omne illud in quo duo conveniunt, potest
                     dici ex eis compositum. (IIIª q. 2 a. 4 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod non in omni compositione hoc verificatur quod illud quod
                     componitur sit homogeneum componentibus, sed solum in partibus continui; nam continuum
                     non componitur nisi ex continuis. Animal vero componitur ex anima et corpore, quorum
                     neutrum est animal. (IIIª q. 2 a. 4 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus5">
            <div class="section-content">
               <div class="section-copy">
                  <h2>Articulus 5.<br>Bestaat er in Christus vereeniging tusschen ziel en lichaam? 
                  </h2>
                  <figure id="figure-articulus5"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad quintum sic proceditur. Videtur quod in Christo non fuerit unio animae et corporis.
                     Ex unione enim animae et corporis in nobis causatur persona vel hypostasis hominis.
                     Si ergo anima et corpus fuerunt in Christo unita, sequitur quod fuerit ex unione eorum
                     aliqua hypostasis constituta. Non autem hypostasis verbi Dei, quae est aeterna. Ergo
                     in Christo erit aliqua persona vel hypostasis praeter hypostasim verbi. Quod est contra
                     praedicta. (IIIª q. 2 a. 5 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, ex unione animae et corporis constituitur natura humanae speciei. Damascenus
                     autem dicit, in III libro, quod in domino nostro Iesu Christo non est communem speciem
                     accipere. Ergo in eo non est facta compositio animae et corporis. (IIIª q. 2 a. 5 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, anima non coniungitur corpori nisi ut vivificet ipsum. Sed corpus Christi
                     poterat vivificari ab ipso verbo Dei, quod est fons et principium vitae. Ergo in Christo
                     non fuit unio animae et corporis. (IIIª q. 2 a. 5 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod corpus non dicitur animatum nisi ex unione animae. Sed corpus
                     Christi dicitur animatum, secundum illud quod Ecclesia cantat, animatum corpus assumens,
                     de virgine nasci dignatus est. Ergo in Christo fuit unio animae et corporis. (IIIª q. 2 a. 5 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod Christus dicitur homo univoce cum hominibus aliis, utpote
                     eiusdem speciei existens, secundum illud apostoli, Philipp. II, in similitudinem hominum
                     factus. Pertinet autem ad rationem speciei humanae quod anima corpori uniatur, non
                     enim forma constituit speciem nisi per hoc quod sit actus materiae; et hoc est ad
                     quod generatio terminatur, per quam natura speciem intendit. Unde necesse est dicere
                     quod in Christo fuerit anima unita corpori, et contrarium est haereticum, utpote derogans
                     veritati humanitatis Christi. (IIIª q. 2 a. 5 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod ex hac ratione moti fuerunt illi qui negaverunt unionem
                     animae et corporis in Christo, ne per hoc scilicet cogerentur personam novam aut hypostasim
                     in Christo inducere; quia videbant quod in puris hominibus ex unione animae ad corpus
                     constituitur persona. Sed hoc ideo in puris hominibus accidit quia anima et corpus
                     sic in eis coniunguntur ut per se existant. Sed in Christo uniuntur ad invicem ut
                     adiuncta alteri principaliori quod subsistit in natura ex eis composita. Et propter
                     hoc ex unione animae et corporis in Christo non constituitur nova hypostasis seu persona,
                     sed advenit ipsum coniunctum personae seu hypostasi praeexistenti. Nec propter hoc
                     sequitur quod sit minoris efficaciae unio animae et corporis in Christo quam in nobis.
                     Quia ipsa coniunctio ad nobilius non adimit virtutem aut dignitatem, sed auget, sicut
                     anima sensitiva in animalibus constituit speciem, quia consideratur ut ultima forma;
                     non autem in hominibus, quamvis in eis sit nobilior et virtuosior; et hoc per adiunctionem
                     ulterioris et nobilioris perfectionis animae rationalis, ut etiam supra dictum est. (IIIª q. 2 a. 5 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod verbum Damasceni potest intelligi dupliciter. Uno modo,
                     ut referatur ad humanam naturam. Quae quidem non habet rationem communis speciei secundum
                     quod est in uno solo individuo, sed secundum quod est abstracta ab omni individuo,
                     prout in nuda contemplatione consideratur; vel secundum quod est in omnibus individuis.
                     Filius autem Dei non assumpsit humanam naturam prout est in sola consideratione intellectus,
                     quia sic non assumpsisset ipsam rem humanae naturae. Nisi forte diceretur quod humana
                     natura esset quaedam idea separata, sicut Platonici posuerunt hominem sine materia.
                     Sed tunc filius Dei non assumpsisset carnem, contra id quod dicitur Luc. ult., spiritus
                     carnem et ossa non habet, sicut me videtis habere. Similiter etiam non potest dici
                     quod filius Dei assumpsit humanam naturam prout est in omnibus individuis eiusdem
                     speciei, quia sic omnes homines assumpsisset. Relinquitur ergo, ut Damascenus postea
                     dicit in eodem libro, quod assumpserit naturam humanam in atomo, idest in individuo,
                     non quidem in alio individuo, quod sit suppositum vel hypostasis illius naturae, quam
                     in persona filii Dei. Alio modo potest intelligi dictum Damasceni ut non referatur
                     ad naturam humanam, quasi ex unione animae et corporis non resultet una communis natura,
                     quae est humana, sed est referendum ad unionem duarum naturarum, divinae scilicet
                     et humanae, ex quibus non componitur aliquid tertium, quod sit quaedam natura communis;
                     quia sic illud esset natum praedicari de pluribus. Et hoc ibi intendit. Unde subdit,
                     neque enim generatus est, neque unquam generabitur alius Christus, ex deitate et humanitate,
                     in deitate et humanitate, Deus perfectus, idem et homo perfectus. (IIIª q. 2 a. 5 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod duplex est principium vitae corporalis. Unum quidem effectivum.
                     Et hoc modo verbum Dei est principium omnis vitae. Alio modo est aliquid principium
                     vitae formaliter. Cum enim vivere viventibus sit esse, ut dicit philosophus, in II
                     de anima; sicut unumquodque formaliter est per suam formam, ita corpus vivit per animam.
                     Et hoc modo non potuit corpus vivere per verbum, quod non potest esse corporis forma. (IIIª q. 2 a. 5 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus7">
            <div class="section-content">
               <div class="section-copy">
                  <h2>Articulus 7.<br>Was de Vereeniging van Goddelijke en Menschelijke natuur iets Geschapens? 
                  </h2>
                  <figure id="figure-articulus7"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad septimum sic proceditur. Videtur quod unio divinae et humanae naturae non sit aliquid
                     creatum. Nihil enim in Deo creatum potest esse, quia quidquid est in Deo, Deus est.
                     Sed unio est in Deo, quia ipse Deus est humanae naturae unitus. Ergo videtur quod
                     unio non sit aliquid creatum. (IIIª q. 2 a. 7 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, finis est potissimum in unoquoque. Sed finis unionis est divina hypostasis
                     sive persona, ad quam terminata est unio. Ergo videtur quod huiusmodi unio maxime
                     debeat iudicari secundum conditionem divinae hypostasis. Quae non est aliquid creatum.
                     Ergo nec ipsa unio est aliquid creatum. (IIIª q. 2 a. 7 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, propter quod unumquodque, et illud magis. Sed homo dicitur esse creator
                     propter unionem. Ergo multo magis ipsa unio non est aliquid creatum, sed creator. (IIIª q. 2 a. 7 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est, quod incipit esse ex tempore, est creatum. Sed unio illa non fuit
                     ab aeterno, sed incoepit esse ex tempore. Ergo unio est aliquid creatum. (IIIª q. 2 a. 7 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod unio de qua loquimur est relatio quaedam quae consideratur
                     inter divinam naturam et humanam, secundum quod conveniunt in una persona filii Dei.
                     Sicut autem in prima parte dictum est, omnis relatio quae consideratur inter Deum
                     et creaturam, realiter quidem est in creatura, per cuius mutationem talis relatio
                     innascitur, non autem est realiter in Deo, sed secundum rationem tantum, quia non
                     nascitur secundum mutationem Dei. Sic igitur dicendum est quod haec unio de qua loquimur,
                     non est in Deo realiter, sed secundum rationem tantum in humana autem natura, quae
                     creatura quaedam est, est realiter. Et ideo oportet dicere quod sit quoddam creatum. (IIIª q. 2 a. 7 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod haec unio non est in Deo realiter sed solum secundum
                     rationem tantum, dicitur enim Deus unitus creaturae ex hoc quod creatura unita est
                     ei, absque Dei mutatione. (IIIª q. 2 a. 7 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod ratio relationis, sicut et motus dependet ex fine vel termino,
                     sed esse eius dependet ex subiecto. Et quia unio talis non habet esse reale nisi in
                     natura creata, ut dictum est, consequens est quod habeat esse creatum. (IIIª q. 2 a. 7 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod homo dicitur et est Deus propter unionem inquantum terminatur
                     ad hypostasim divinam. Non tamen sequitur quod ipsa unio sit creator vel Deus, quia
                     quod aliquid dicatur creatum, hoc magis respicit esse ipsius quam relationem. (IIIª q. 2 a. 7 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus8">
            <div class="section-content">
               <div class="section-copy">
                  <h2>Articulus 8.<br>Is de Vereeniging van het Menschgeworden Woord hetzelfde als de Aanneming? 
                  </h2>
                  <figure id="figure-articulus8"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad octavum sic proceditur. Videtur quod idem sit unio quod assumptio. Relationes enim,
                     sicut et motus, specificantur secundum terminum. Sed idem est terminus assumptionis
                     et unionis, scilicet divina hypostasis. Ergo videtur quod non differant unio et assumptio. (IIIª q. 2 a. 8 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, in mysterio incarnationis idem videtur esse uniens et assumens, unitum
                     et assumptum. Sed unio et assumptio videntur sequi actionem et passionem unientis
                     et uniti, vel assumentis et assumpti. Ergo videtur idem esse unio quod assumptio. (IIIª q. 2 a. 8 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, Damascenus dicit, in III libro, aliud est unio, aliud incarnatio. Nam unio
                     solam demonstrat copulationem, ad quid autem facta est, non adhuc. Incarnatio autem
                     et humanatio determinant ad quem sit facta copulatio. Sed similiter assumptio non
                     determinat ad quem facta sit copulatio. Ergo videtur idem esse unio et assumptio. (IIIª q. 2 a. 8 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod divina natura dicitur unita, non autem assumpta. (IIIª q. 2 a. 8 s. c.)</p>
                  <p class="nl sc">
                     
                     
                  </p>
                  <p class="latin co">Respondeo dicendum quod, sicut dictum est, unio importat relationem divinae naturae
                     et humanae secundum quod conveniunt in una persona. Omnis autem relatio quae incipit
                     esse ex tempore, ex aliqua mutatione causatur. Mutatio autem consistit in actione
                     et passione. Sic igitur dicendum est quod prima et principalis differentia inter unionem
                     et assumptionem est quod unio importat ipsam relationem, assumptio autem actionem
                     secundum quam dicitur aliquis assumens, vel passionem secundum quam dicitur aliquid
                     assumptum. Ex hac autem differentia accipitur secundo alia differentia. Nam assumptio
                     dicitur sicut in fieri, unio autem sicut in facto esse. Et ideo uniens dicitur esse
                     unitum, assumens autem non dicitur esse assumptum. Natura enim humana significatur
                     ut in termino assumptionis ad hypostasim divinam per hoc quod dicitur homo, unde vere
                     dicimus quod filius Dei, qui est uniens sibi humanam naturam, est homo. Sed humana
                     natura in se considerata, idest in abstracto, significatur ut assumpta, non autem
                     dicimus quod filius Dei sit humana natura. Ex eodem etiam sequitur tertia differentia,
                     quod relatio, praecipue aequiparantiae, non magis se habet ad unum extremum quam ad
                     aliud; actio autem et passio diversimode se habent ad agens et patiens, et ad diversos
                     terminos. Et ideo assumptio determinat terminum et a quo et ad quem, dicitur enim
                     assumptio quasi ab alio ad se sumptio, unio autem nihil horum determinat. Unde indifferenter
                     dicitur quod humana natura est unita divinae, et e converso. Non autem dicitur divina
                     natura assumpta ab humana, sed e converso, quia humana natura adiuncta est ad personalitatem
                     divinam, ut scilicet persona divina in humana natura subsistat. (IIIª q. 2 a. 8 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod unio et assumptio non eodem modo se habent ad terminum,
                     sed diversimode, sicut dictum est. (IIIª q. 2 a. 8 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod uniens et assumens non omnino sunt idem. Nam omnis persona
                     assumens est uniens, non autem e converso. Nam persona patris univit naturam humanam
                     filio, non autem sibi et ideo dicitur uniens, non assumens. Et similiter non est idem
                     unitum et assumptum. Nam divina natura dicitur unita, non assumpta. (IIIª q. 2 a. 8 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod assumptio determinat cui facta est copulatio ex parte assumentis,
                     inquantum assumptio dicitur quasi ad se sumptio. Sed incarnatio et humanatio ex parte
                     assumpti, quod est caro, vel natura humana. Et ideo assumptio differt ratione et ab
                     unione, et ab incarnatione seu humanatione. (IIIª q. 2 a. 8 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus9">
            <div class="section-content">
               <div class="section-copy">
                  <h2>Articulus 9.<br>Is de vereeniging van twee naturen in Christus de grootste vereeniging? 
                  </h2>
                  <figure id="figure-articulus9"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad nonum sic proceditur. Videtur quod unio duarum naturarum non sit maxima unionum.
                     Unitum enim deficit in ratione unitatis ab eo quod est unum, eo quod unitum dicitur
                     per participationem, unum autem per essentiam. Sed in rebus creatis aliquid dicitur
                     esse simpliciter unum, sicut praecipue patet de ipsa unitate quae est principium numeri.
                     Ergo huiusmodi unio de qua loquimur, non importat maximam unitatem. (IIIª q. 2 a. 9 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quanto ea quae uniuntur magis distant, tanto minor est unio. Sed ea quae
                     secundum hanc unionem uniuntur, maxime distant, scilicet natura divina et humana,
                     distant enim in infinitum. Ergo huiusmodi est minima unio. (IIIª q. 2 a. 9 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, per unionem aliquid fit unum. Sed ex unione animae et corporis in nobis
                     fit aliquid unum in persona et natura, ex unione autem divinae et humanae naturae
                     fit aliquid unum solum in persona. Ergo maior est unio animae ad corpus quam divinae
                     naturae ad humanam. Et sic unio de qua loquimur, non importat maximam unitatem. (IIIª q. 2 a. 9 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Augustinus dicit, in I de Trin., quod homo potius est in filio
                     quam filius in patre. Filius autem est in patre per unitatem essentiae, homo autem
                     est in filio per unionem incarnationis. Ergo maior est unio incarnationis quam unitas
                     divinae essentiae. Quae tamen est maxima unitatum. Et sic, per consequens, unio incarnationis
                     importat maximam unitatem. (IIIª q. 2 a. 9 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod unio importat coniunctionem aliquorum in aliquo uno. Potest
                     ergo unio incarnationis dupliciter accipi, uno modo, ex parte eorum quae coniunguntur;
                     et alio modo, ex parte eius in quo coniunguntur. Et ex hac parte huiusmodi unio habet
                     praeeminentiam inter alias uniones, nam unitas personae divinae, in qua uniuntur duae
                     naturae, est maxima. Non autem habet praeeminentiam ex parte eorum quae coniunguntur. (IIIª q. 2 a. 9 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod unitas personae divinae est maior quam unitas numeralis,
                     quae scilicet est principium numeri. Nam unitas divinae personae est unitas per se
                     subsistens, non recepta in aliquo per participationem, est etiam in se completa, habens
                     in se quidquid pertinet ad rationem unitatis. Et ideo non competit sibi ratio partis,
                     sicut unitati numerali, quae est pars numeri, et quae participatur in rebus numeratis.
                     Et ideo quantum ad hoc unio incarnationis praeeminet unitati numerali, ratione scilicet
                     unitatis personae. Non autem ratione naturae humanae, quae non est ipsa unitas personae
                     divinae, sed est ei unita. (IIIª q. 2 a. 9 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod ratio illa procedit ex parte coniunctorum, non autem ex
                     parte personae in qua est facta unio. (IIIª q. 2 a. 9 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod unitas divinae personae est maior unitas quam unitas et personae
                     et naturae in nobis. Et ideo unio incarnationis est maior quam unio animae et corporis
                     in nobis. (IIIª q. 2 a. 9 ad 3)
                  </p>
                  <p class="nl ad">
                     
                     
                  </p>
                  <p class="latin ad">Quia vero id quod in contrarium obiicitur falsum supponit, scilicet quod maior sit
                     unio incarnationis quam unitas personarum divinarum in essentia, dicendum est ad auctoritatem
                     Augustini quod humana natura non est magis in filio Dei quam filius Dei in patre sed
                     multo minus, sed ipse homo, quantum ad aliquid, est magis in filio quam filius in
                     patre; inquantum scilicet idem supponitur in hoc quod dico homo, prout sumitur pro
                     Christo, et in hoc quod dico, filius Dei; non autem idem est suppositum patris et
                     filii. (IIIª q. 2 a. 9 ad 4)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus10">
            <div class="section-content">
               <div class="section-copy">
                  <h2>Articulus 10.<br>Wordt de vereeniging der twee naturen in Christus door de genade bewerkt? 
                  </h2>
                  <figure id="figure-articulus10"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad decimum sic proceditur. Videtur quod unio incarnationis non sit per gratiam. Gratia
                     enim est accidens quoddam, ut in secunda parte habitum est. Sed unio humanae naturae
                     ad divinam non est facta per accidens, ut supra ostensum est. Ergo videtur quod unio
                     incarnationis non sit facta per gratiam. (IIIª q. 2 a. 10 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, gratiae subiectum est anima. Sed sicut dicitur Coloss. II, in Christo habitavit
                     plenitudo divinitatis corporaliter. Ergo videtur quod illa unio non sit facta per
                     gratiam. (IIIª q. 2 a. 10 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quilibet sanctus Deo unitur per gratiam. Si igitur unio incarnationis fuit
                     per gratiam, videtur quod non aliter dicatur Christus esse Deus quam alii sancti homines. (IIIª q. 2 a. 10 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Augustinus dicit, in libro de Praedest. sanctorum, ea gratia fit
                     ab initio fidei suae homo quicumque Christianus, qua gratia homo ille ab initio suo
                     factus est Christus. Sed homo ille factus est Christus per unionem ad divinam naturam.
                     Ergo unio illa fuit per gratiam. (IIIª q. 2 a. 10 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod, sicut in secunda parte dictum est, gratia dupliciter dicitur,
                     uno modo, ipsa voluntas Dei gratis aliquid dantis; alio modo, ipsum gratuitum donum
                     Dei. Indiget autem humana natura gratuita Dei voluntate ad hoc quod elevetur in Deum,
                     cum hoc sit supra facultatem naturae suae. Elevatur autem humana natura in Deum dupliciter.
                     Uno modo, per operationem, qua scilicet sancti cognoscunt et amant Deum. Alio modo,
                     per esse personale, qui quidem modus est singularis Christo, in quo humana natura
                     assumpta est ad hoc quod sit personae filii Dei. Manifestum est autem quod ad perfectionem
                     operationis requiritur quod potentia sit perfecta per habitum, sed quod natura habeat
                     esse in supposito suo, non fit mediante aliquo habitu. Sic igitur dicendum est quod,
                     si gratia accipiatur ipsa Dei voluntas gratis aliquid faciens, vel gratum seu acceptum
                     aliquem habens, unio incarnationis facta est per gratiam, sicut et unio sanctorum
                     ad Deum per cognitionem et amorem. Si vero gratia dicatur ipsum gratuitum Dei donum,
                     sic ipsum quod est humanam naturam esse unitam personae divinae, potest dici quaedam
                     gratia, inquantum nullis praecedentibus meritis hoc est factum, non autem ita quod
                     sit aliqua gratia habitualis qua mediante talis unio fiat. (IIIª q. 2 a. 10 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod gratia quae est accidens, est quaedam similitudo divinitatis
                     participata in homine. Per incarnationem autem humana natura non dicitur participasse
                     similitudinem aliquam divinae naturae, sed dicitur esse coniuncta ipsi naturae divinae
                     in persona filii. Maius autem est ipsa res quam similitudo eius participata. (IIIª q. 2 a. 10 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod gratia habitualis est solum in anima, sed gratia, idest
                     gratuitum Dei donum quod est uniri divinae personae, pertinet ad totam naturam humanam,
                     quae componitur ex anima et corpore. Et per hunc modum dicitur plenitudo divinitatis
                     in Christo corporaliter habitasse, quia est unita divina natura non solum animae,
                     sed etiam corpori. Quamvis etiam possit dici quod dicitur habitasse in Christo corporaliter,
                     idest non umbraliter, sicut habitavit in sacramentis veteris legis, de quibus ibidem
                     subditur quod sunt umbra futurorum, corpus autem est Christus, prout scilicet corpus
                     contra umbram dividitur. Dicunt etiam quidam quod divinitas dicitur in Christo habitasse
                     corporaliter, scilicet tribus modis, sicut corpus habet tres dimensiones, uno modo,
                     per essentiam, praesentiam et potentiam, sicut in ceteris creaturis; alio modo, per
                     gratiam gratum facientem, sicut in sanctis tertio modo, per unionem personalem, quod
                     est proprium sibi. (IIIª q. 2 a. 10 ad 2)
                  </p>
                  <p class="nl ad">
                     
                     
                  </p>
                  <p class="latin ad">Unde patet responsio ad tertium, quia scilicet unio incarnationis non est facta solum
                     per gratiam habitualem, sicut alii sancti uniuntur Deo; sed secundum subsistentiam,
                     sive personam. (IIIª q. 2 a. 10 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus11">
            <div class="section-content">
               <div class="section-copy">
                  <h2>Articulus 11.<br>Gingen aan de vereeniging der Menschwording verdiensten vooraf? 
                  </h2>
                  <figure id="figure-articulus11"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad undecimum sic proceditur. Videtur quod unio incarnationis fuerit aliqua merita
                     subsecuta. Quia super illud Psalmi, fiat misericordia tua, domine, super nos, quemadmodum
                     speravimus in te, dicit Glossa, hic insinuatur desiderium prophetae de incarnatione,
                     et meritum impletionis. Ergo incarnatio cadit sub merito. (IIIª q. 2 a. 11 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, quicumque meretur aliquid, meretur illud sine quo illud haberi non potest.
                     Sed antiqui patres merebantur vitam aeternam, ad quam pervenire non poterant nisi
                     per incarnationem, dicit enim Gregorius, in libro Moral., hi qui ante Christi adventum
                     in hunc mundum venerunt, quantamlibet iustitiae virtutem haberent, ex corporibus educti
                     in sinum caelestis patriae statim recipi nullo modo poterant, quia nondum ille venerat
                     qui iustorum animas in perpetua sede collocaret. Ergo videtur quod meruerint incarnationem. (IIIª q. 2 a. 11 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, de beata virgine cantatur quod dominum omnium meruit portare, quod quidem
                     factum est per incarnationem. Ergo incarnatio cadit sub merito. (IIIª q. 2 a. 11 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Augustinus dicit, in libro de Praedest. sanctorum, quisquis in
                     capite nostro praecedentia merita singularis illius generationis invenerit, ipse in
                     nobis, membris eius, praecedentia merita multiplicatae regenerationis inquirat. Sed
                     nulla merita praecesserunt regenerationem nostram secundum illud Tit. III, non ex
                     operibus iustitiae quae fecimus nos, sed secundum suam misericordiam salvos nos fecit
                     per lavacrum regenerationis. Ergo nec illam Christi generationem aliqua merita praecesserunt. (IIIª q. 2 a. 11 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod, quantum ad ipsum Christum, manifestum est ex praemissis quod
                     nulla eius merita potuerunt praecedere unionem. Non enim ponimus quod ante fuerit
                     purus homo, et postea per meritum bonae vitae obtinuerit esse filius Dei, sicut posuit
                     Photinus, sed ponimus quod a principio suae conceptionis ille homo vere fuerit filius
                     Dei, utpote non habens aliam hypostasim quam filium Dei, secundum illud Luc. I, quod
                     ex te nascetur sanctum, vocabitur filius Dei. Et ideo omnis operatio illius hominis
                     subsecuta est unionem. Unde nulla eius operatio potuit esse meritum unionis. Sed neque
                     etiam opera cuiuscumque alterius hominis potuerunt esse meritoria huius unionis ex
                     condigno. Primo quidem, quia opera meritoria hominis proprie ordinantur ad beatitudinem,
                     quae est virtutis praemium, et consistit in plena Dei fruitione. Unio autem incarnationis,
                     cum sit in esse personali, transcendit unionem mentis beatae ad Deum, quae est per
                     actum fruentis. Et ita non potest cadere sub merito. Secundo, quia gratia non potest
                     cadere sub merito, quia est merendi principium. Unde multo minus incarnatio cadit
                     sub merito, quae est principium gratiae, secundum illud Ioan. I, gratia et veritas
                     per Iesum Christum facta est. Tertio, quia incarnatio Christi est reformativa totius
                     humanae naturae. Et ideo non cadit sub merito alicuius hominis singularis, quia bonum
                     alicuius puri hominis non potest esse causa boni totius naturae. Ex congruo tamen
                     meruerunt sancti patres incarnationem, desiderando et petendo. Congruum enim erat
                     ut Deus exaudiret eos qui ei obediebant. (IIIª q. 2 a. 11 co.)
                  </p>
                  <p class="nl co">
                     
                     
                  </p>
                  <p class="latin ad">Et per hoc patet responsio ad primum. (IIIª q. 2 a. 11 ad 1)</p>
                  <p class="nl ad">
                     
                     
                  </p>
                  <p class="latin ad">Ad secundum dicendum hoc esse falsum, quod sub merito cadat omne illud sine quo praemium
                     esse non potest. Quaedam enim sunt quae non solum requiruntur ad praemium, sed etiam
                     praeexiguntur ad meritum, sicut divina bonitas et eius gratia, et ipsa hominis natura.
                     Et similiter incarnationis mysterium est principium merendi, quia de plenitudine Christi
                     omnes accepimus, ut dicitur Ioan. I. (IIIª q. 2 a. 11 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod beata virgo dicitur meruisse portare dominum Iesum Christum,
                     non quia meruit Deum incarnari, sed quia meruit, ex gratia sibi data, illum puritatis
                     et sanctitatis gradum ut congrue posset esse mater Dei. (IIIª q. 2 a. 11 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
         <section class="figure-context" id="articulus12">
            <div class="section-content">
               <div class="section-copy">
                  <h2>Articulus 12.<br>Was de genade der vereeniging voor den mensch Christus iets natuurlijks? 
                  </h2>
                  <figure id="figure-articulus12"><script type="text/javascript">document.write(newShape())</script></figure>
                  <p class="message">Dit artikel is beschikbaar in Nederlandse vertaling, maar die kan
                     slechts gepubliceerd worden na correctie van de <a href="bronbestanden/Aquino_Summa_20.txt">tekstherkenning</a> van de <a href="bronbestanden/Aquino_Summa_20.pdf">ingescande PDF</a>. Wil je deze website
                     helpen vervolledigen, neem dan contact op met <a href="mailto:info@gelovenleren.net">info@gelovenleren.net</a>!
                  </p>
                  <p class="latin arg">Ad duodecimum sic proceditur. Videtur quod gratia unionis non fuerit Christo homini
                     naturalis. Unio enim incarnationis non est facta in natura, sed in persona, ut supra
                     dictum est. Sed unumquodque denominatur a termino. Ergo gratia illa magis debet dici
                     personalis quam naturalis. (IIIª q. 2 a. 12 arg. 1)
                  </p>
                  <p class="nl arg">
                     
                     
                  </p>
                  <p class="latin arg">Praeterea, gratia dividitur contra naturam, sicut gratuita, quae sunt a Deo, distinguuntur
                     contra naturalia, quae sunt a principio intrinseco. Sed eorum quae ex opposito dividuntur,
                     unum non denominatur ab alio. Ergo gratia Christi non est ei naturalis. (IIIª q. 2 a. 12 arg. 2)
                  </p>
                  <p class="nl arg">
                     
                     
                  </p>
                  <p class="latin arg">Praeterea, naturale dicitur quod est secundum naturam. Sed gratia unionis non est
                     naturalis Christo secundum naturam divinam, quia sic conveniret etiam aliis personis.
                     Neque etiam naturalis est ei secundum naturam humanam, quia sic conveniret omnibus
                     hominibus qui sunt eiusdem naturae cum ipso. Ergo videtur quod nullo modo gratia unionis
                     sit Christo naturalis. (IIIª q. 2 a. 12 arg. 3)
                  </p>
                  <p class="nl arg">
                     
                     
                  </p>
                  <p class="latin sc">Sed contra est quod Augustinus dicit, in Enchirid., in naturae humanae susceptione
                     fit quodammodo ipsa gratia illi homini naturalis, qua nullum possit admittere peccatum. (IIIª q. 2 a. 12 s. c.)
                  </p>
                  <p class="nl sc">
                     
                     
                  </p>
                  <p class="latin co">Respondeo dicendum quod, secundum philosophum, in V Metaphys., natura uno modo dicitur
                     ipsa nativitas, alio modo essentia rei. Unde naturale potest aliquid dici dupliciter.
                     Uno modo, quod est tantum ex principiis essentialibus rei, sicut igni naturale est
                     sursum ferri. Alio modo dicitur esse homini naturale quod ab ipsa nativitate habet,
                     secundum illud Ephes. II, eramus natura filii irae; et Sap. XII, nequam est natio
                     eorum, et naturalis malitia ipsorum. Gratia igitur Christi, sive unionis sive habitualis,
                     non potest dici naturalis quasi causata ex principiis naturae humanae in ipso, quamvis
                     possit dici naturalis quasi proveniens in naturam humanam Christi causante divina
                     natura ipsius. Dicitur autem naturalis utraque gratia in Christo inquantum eam a nativitate
                     habuit, quia ab initio conceptionis fuit natura humana divinae personae unita, et
                     anima eius fuit munere gratiae repleta. (IIIª q. 2 a. 12 co.)
                  </p>
                  <p class="nl co">
                     
                     
                  </p>
                  <p class="latin ad">Ad primum ergo dicendum quod, licet unio non sit facta in natura, est tamen causata
                     ex virtute divinae naturae, quae est vere natura Christi. Et etiam convenit Christo
                     a principio nativitatis. (IIIª q. 2 a. 12 ad 1)
                  </p>
                  <p class="nl ad">
                     
                     
                  </p>
                  <p class="latin ad">Ad secundum dicendum quod non secundum idem dicitur gratia, et naturalis. Sed gratia
                     quidem dicitur inquantum non est ex merito, naturalis autem dicitur inquantum est
                     ex virtute divinae naturae in humanitate Christi ab eius nativitate. (IIIª q. 2 a. 12 ad 2)
                  </p>
                  <p class="nl ad">
                     
                     
                  </p>
                  <p class="latin ad">Ad tertium dicendum quod gratia unionis non est naturalis Christo secundum humanam
                     naturam, quasi ex principiis humanae naturae causata. Et ideo non oportet quod conveniat
                     omnibus hominibus. Est tamen naturalis ei secundum humanam naturam, propter proprietatem
                     nativitatis ipsius, prout sic conceptus est ex spiritu sancto ut esset idem naturalis
                     filius Dei et hominis. Secundum vero divinam naturam est ei naturalis, inquantum divina
                     natura est principium activum huius gratiae. Et hoc convenit toti Trinitati, scilicet
                     huius gratiae esse activum principium. (IIIª q. 2 a. 12 ad 3)
                  </p>
                  <p class="nl ad">
                     
                     
                  </p>
               </div>
            </div>
         </section>
      </main>
      <footer>
         <p>Website design based on a project from <a href="https://www.c82.net/">Nicholas Rougeux</a> &nbsp; &nbsp; bluntly adapted by <a href="http://www.gelovenleren.net/">Geloven Leren</a></p> &nbsp; &nbsp; <span id="longs">ſ → s</span></footer>
   </body>
</html>